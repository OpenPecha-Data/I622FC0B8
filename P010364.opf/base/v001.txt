པ
༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
TBRC Volume Number
TBRC Work Number (W)
6015
29564
འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
Title
gsung 'bum / yon tan mgon po
Author
ཡོན་ཏན་མགོན་པོ།
yon tan mgon po
Descriptor
Original Publication
snga 'gyur rgyal ba rdzogs chen pa'i dpe tshogs;
Place
khreng tu'u
Publisher
si khron dpe skrun tshogs pa, si khron mi rigs dpe skrun khang
2005
Date
Total Volumes
Current Volume (of total)
Number of TBRC Introductory Pages
Number of Introductory Pages
Number of Text Pages
TBRC Scanning Information
9,423
scanned at m/s satluj infotech images, e-45, sector 27 noida,
district gautam buddha nagar, u.p. 201301 via new delhi, india
for the tibetan buddhist resource center, 150 w 17th st., new york
city, ny 10011, usa 2006



Rdzogs-chen mkhan chen skyabs rje yons 'dzin Rin-po-che...
LC Control No.: 2005323854
Type of Material: Book (Print, Microform, Electronic, etc.)
Personal Name: Jigs-med-Ita-mgrin-yen-tan-ngon-po, Rin-po-che.
Uniform Title: Works. 2005
Main Title: Rdzogs-chen mkhan chen skyabs rje yons 'dzin Rin-po-che
'Jigs-med-rta-mgrin-yon-tan-mgon-po'i gsun 'bum.
Spine Title: Rdzogs-chen mkhan chen 'Jigs-med-rta-mgrin-yon-tan-mgon-po'i gsun
'bum
Edition Information: Par thens 1.
Published/Created: Ch'eng-tu : Si-khron dpe skrun tshogs pa : Si-khron mi rigs dpe skrun
khan, 2005.
Description: 12, 9, 423 p. ; 21 cm.
ISBN: 754093087X
Summary: Collected works of Rñin-ma-pa author's miscellaneous writings
predomiantly on spiritual advices and songs, doctrines, and liturgical
texts.
Notes: Chinese parallel title on t.p. verso.
In Tibetan.
Subjects: Spiritual life--Rñin-ma-pa (Sects)
Songs, Tibetan--Texts.
Rnin-ma-pa (Sect)--Doctrines.
Rnin-ma-pa (Sect)--Rituals-- Texts.
Rnin-ma-pa (Sect)--Prayer-books and devotions--Tibetan.
Series: Sna-'gyur rgyal ba Rdzogs-chen pa'i dpe tshogs
LC Classification: BQ7662.6 .J55 2005
Overseas Acquisitions No.: Ch-Tib-2005-323854; 04; 12-04



སྔ་འགྱུར་༧རྒྱལ་བ་རྫོགས་ཆེན་པའི་དཔེ་ཚོགས།
སྐྱབས་རྗེ་པདྨ་སྐལ་བཟང་རིན་པོ་ཆེའི་སྙན་རྩོམ་གཅེས་བཏུས།
རྫོགས་ཆེན་མཁན་ཆེན་པདྨ་བཛྲའི་གསུང་ཐོར་བུ།
༤ རྟོགས་ལྡན་བླ་མ་བློ་གྲོས་རྒྱ་མཚོ་རིན་པོ་ཆེའི་གསུང་འབུམ། ཨེ།
རྟོགས་ལྡན་བླ་མ་བློ་གྲོས་རྒྱ་མཚོ་རིན་པོ་ཆེའི་གསུང་འབུམ། ཝེ།
སྔ་འགྱུར་རྫོགས་ཆེན་ཆོས་འབྱུང་ཆེན་མོ།
© རྫོགས་ཆེན་མཁན་ཆེན་འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྫོགས་ཚིན་པ། །
༄༅། །རྫོགས་ཆེན་མན་ཆད་སྐྱབས་རྗེ་ཡོངས་འཛད་
རིན་པོ་ཆེ་འཇིགས་མེད་རྟ་མགྲིན་ཡོན་ཏན་
མགོན་པོའི་གསུང་འབུས། །
སི་ཁྲོན་དཔེ་སྐྲུན་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



0



༄༅། །རྫོགས་ཆེན་མཁན་ཆེན་སྐྱབས་རྗེ་ཡོངས་འཛིན་
རིན་པོ་ཆེ་འཇིགས་མེད་རྟ་མགྲིན་ཡོན་ཏན་
མགོན་པོའི་གསུང་འབུམ།
སི་ཁྲོན་དཔེ་སྐྲུན་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།



图书在版编目(CIP)数据
堪布·云登贡布文选/云登贡布著,-
成都:四川民族出版社,
2005.5
| ISBN 7-5409-3087-X
II. 堪. I. 云.. . 堪布·云登贡布-文集-藏语 IV. C53
中国版本图书馆CIP 数据核字(2005)第029354号
堪布·云登贡布文选
出版人:罗勇
总策划:齐美多吉
责任编辑:扎西、白玛次成
校 对:根秋泽仁、丹真卡恰多吉
电脑排版:白玛土多
出版发行:四川出版集团 四川民族出版社(成都盐道街3号)
印刷:成都蜀通印务有限责任公司
本:850mm×1168mm 1/32
印张:14
插图:1
数:230千
次:2005年5月第一版
次:2005年5月第一次印刷
数:0001~2500 册
号:ISBN 7-5409-3087-X/C.52
价:25.00 元
印开印插字版印印书定



མཁན་ཆེན་འཇིགས་མེད་རྟ་མགྲིན་ཡོན་ཏན་མགོན་པོ།



དཔེ་སྐྲུན་གསལ་བསད།
དཔེ་སྐྲུན་གསལ་བཤད།
རྫོགས་ཆེན་མཁན་ཆེན་སྐྱབས་རྗེ་ཡོངས་འཛིན་རིན་པོ་ཆེ་འཇིགས་
མེད་ཡོན་ཏན་མགོན་པོའི་གསུང་འབུམ་འདི་ནི། བོད་ཀྱི་གནས་ལྔ་རིག་
པའི་གཙོ་བོ་ནང་དོན་རིག་པ་སྡེ་སྣོད་གསུམ་མམ་བཞིའི་ཡ་གྱལ་རིག་འཛིན་
སྔགས་ཀྱི་སྡེ་སྣོད་སྤྱི་དང་། ཁྱད་པར་གསང་ཆེན་སྔ་འགྱུར་པའི་ཐེག་རྩེ་ཤིན་
ཏུ་རྣལ་འབྱོར་རྫོགས་པ་ཆེན་པོའི་རང་ལམ་གྱི་གནད་འདུས་ཤིང༌། རྗོད་
བྱེད་ཀྱི་ཚིག་སྙན་ཞིང་བརྗིད་ལ་བརྗོད་བྱའི་དོན་བརླིང་ཞིང་སྒྲོམ་ཆེ་བ་ཀུན་
མཁྱེན་རོང་ཀློང་རྣམ་གཉིས་ཀྱི་གསུང་དང་དབྱེར་མི་ཕྱེད་པ། ཐ་མལ་བཙན་
སྒྲིག་གི་རྩོམ་ལས་རིང་དུ་འདས་པའི་རང་བབ་ཀློང་རྡོལ་གྱི་ཉམས་ཁྱད་པར་
ཅན་དང་ལྡན་པའི་རྡོ་རྗེའི་གསུང་སྔོན་མེད་ཀྱི་ཨུ་པ་དེ་ཤ་ཞིག་ཏུ་ངེས་པས་
དེང་འདིར་ཆེད་དུ་པར་བསྐྲུན་ཞུས་པ་ཡིན། སྤྱིར་ན་རྗེ་འདིའི་དགོངས་
མཛོད་ལས་བྱུང་བའི་ཆོས་ཚན་དང༌། མགུར་དབྱངས། ཞལ་གདམས།
མན་ངག་ལས་ཚོགས་སོགས་འདིར་འཁོད་ལས་ལྡབ་གཉིས་ཀྱིས་མང་བ་
ཡོད་ཚོད་ཀྱང་། སློབ་མ་སོ་སོར་འཕྲལ་འཕྲལ་གནང་བ་ལས་ཁོང་རང་ཉིད་
ཀྱིས་མ་དཔེ་ཉར་ཚགས་མཛད་སྲོལ་མེད་པ་དང་། སློབ་ཚོགས་དག་ཀྱང་
གཅིག་ཏུ་སྒྲུབ་ལ་བརྩོན་པའི་བྱ་བཏང་གི་རྣལ་འབྱོར་པར་སོང་གཤིས་
ཚོགས་པ་ཆེད་འཛུགས་ཀྱིས་བཀའ་ཡི་བསྡུ་བ་བྱ་མཁན་ཆེར་མ་བྱུང་བ།



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དུས་འགྱུར་གྱིས་རྐྱེན་པས་འཐོར་བརླག་ཚབས་ཆེན་སོང་བ་བཅས་ཀྱིས་
གསུང་རྩོམ་མང་པོ་ཞིག་མི་མངོན་པར་གྱུར་པ་ཧ་ཅང་ཕངས། འདིར་འཁོད་
དག་ནི་ཁོང་གི་ཞལ་སློབ་སྤས་རབ་ཁྱུང་རྒྱལ་དང་རྨེ་བ་ནོར་བཟང་རྣམ་
གཉིས་ཀྱིས་རིག་གསར་སོགས་ཀྱི་སྐབས་བསྐུང་ཉར་བྱས་པའི་ལྷག་འཕྲོ་
བསྡུས་ཏེ་ཤྲཱི་སེང་ཆོས་གྲྭར་ཤིང་པར་དུ་བཀོད་པ་གཞིར་བཟུང་ཐོག རྫོགས་
ཆེན་མཆོག་སྤྲུལ་པདྨ་སྐལ་བཟང་རིན་པོ་ཆེས་ཆེད་འཛུགས་གནང་བའི་སྔ་
འགྱུར་རྒྱལ་བ་རྫོགས་ཆེན་པའི་དཔེ་ཚོགས་སྡུད་སྒྲིག་ཚོགས་པས་མ་དངུལ་
མཐུན་རྐྱེན་སྦྱར་ཏེ་ངེད་དཔེ་སྐྲུན་ཁང་གིས་པར་དུ་བསྐྲུན་པ་ཡིན། མཚན་
བྱང་མེད་པའི་ཆོས་ཚན་ཤིན་ཏུ་མང་བས་དཀར་ཆག་སྒྲིག་བདེ་བའི་ཆེད་
མཆོག་སྤྲུལ་པདྨ་སྐལ་བཟང་གིས་མཚན་གསར་བཏགས་པ་ལྟར་སྒྲིག་སྣོན་
ཞུས། དེ་མིན་སྔར་ལུགས་སོར་བཞག་གིས་སྒྲིག་སྦྱོར་ཐད་ཅུང་ཞིབ་ཚགས་
བྱས་ཁུལ་ཡིན་མོད། འོན་ཀྱང་བྱ་བ་འདིའི་བརྒྱུད་རིམ་ནང་གང་ཅིར་ཉེས་
ཆ་ཡོད་ངེས་ལྷ་དང་སྲུང་མར་འཆགས་པ་ལས་གཞན། དམ་པ་དག་གིས་
ཕན་ཡོད་རིན་བྲལ་གྱི་མཛུབ་སྟོན་ལྷུག་རྩོལ་ཡོད་པ་དང་། དཔེ་རིགས་
གསར་རྙེད་མཆིས་ཚེ་ཞལ་སྐོང་དུ་སྔ་འགྱུར་རྒྱལ་བ་རྫོགས་ཆེན་པའི་དཔེ་
ཚོགས་སྡུད་སྒྲིག་ཚོགས་པར་བསྐུར་འཐུས་ཞུ་བ་བཅས།
དཔེ་སྒྲིག་པ་ནས།



རྣམ་ཐར་མདོར་བསྡུས།
༄༅། །རྫོགས་ཆེན་མཁན་ཆེན་སྐྱབས་རྗེ་ཡོངས་འཛིན་རིན་པོ་
ཆེ་འཇིགས་མེད་རྟ་མགྲིན་ཡོན་ཏན་མགོན་པོའི་རྣམ་ཐར་
མདོར་བསྡུས་དད་པའི་ས་བོན།
པན་ཆེན་ལྔ་བརྒྱའི་གཙུག་རྒྱན་བི་མ་མི་ཏྲ་དང་། ལྕེབཙུན་སེངྒེའི་
དབང་ཕྱུག རྒྱལ་བ་ཀློང་ཆེན་རབ་འབྱམས། ཀུན་མཁྱེན་འཇིགས་བྲལ་
གླིང་པ་བཅས་ཀྱི་ཐུགས་གསང་ཡེ་ཤེས་ཀྱི་ཕུང་པོ་གཅིག་ཏུ་བསྡུས་ཏེ་
སྙིགས་དུས་དགེ་བའི་བཤེས་གཉེན་གྱི་ཚུལ་དུ་བྱོན་པ། ཁྱབ་བདག་
འཁོར་ལོའི་མགོན་པོ་ངེས་པ་དོན་གྱི་རྡོ་རྗེ་འཆང་ཆེན་པོ་འཇིགས་མེད་རྟ་མགྲིན་
ཡོན་ཏན་མགོན་པོ་གང༌། བསྐལ་མང་སྔོན་ནས་སྤངས་རྟོགས་མཐར་
ཕྱིན་རྫོགས་པའི་བྱང་ཆུབ་བརྙེས་ཟིན་ཀྱང་། སྔོན་སྨོན་ཐུགས་བསྐྱེད་
དུས་སུ་སྨིན་པས་བདག་ཅག་གདུལ་བྱའི་སྣང་ངོར་མི་ཡི་ཤ་ཚུགས་སུ་
སྤྲུལ་པའི་སྒྱུ་འཕྲུལ་ཇི་ལྟར་བསྟན་པ་ནི། ཡུལ་གངས་ལྡན་ར་བ་དཀར་
པོས་ཡོངས་སུ་བསྐོར་བའི་ཆོས་ལྡན་ཞིང་གི་ཤར་ལྷོ། གནས་གངས་ར་
ཉེར་ལྔས་ཁྱད་པར་དུ་བྱས་པའི་རུ་དམ་གངས་ཀྱི་ར་བའི་ལྗོངས་སུ།
ཡབ་ཟབ་མོ་ཞི་གཅོད་ཀྱི་རྣལ་འབྱོར་པ་ཆེན་པོ་སྐྱ་མོ་སྨན་ལྷ་དང༌།
ཡུམ་ཞིང་སྐྱེས་ཀྱི་ཌཱཀྐི་མ་བཅུ་དཔོན་བུ་མོ་ཡང་ཆུང་ལྷ་མོ་གཉིས་ཀྱི་
སྲས་སུ་བསྟན་འཛིན་གྱི་སྐྱེས་བུ་ཆེན་པོ་གསུམ་བྱོན་པའི་བར་བ་སྟེ།
རབ་རྒྱལ་ས་ཕག་ལོར་ཡ་མཚན་པའི་ལྟས་དང་བཅས་ཏེ་སྐུ་བལྟམས།



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
，
ན
，
)༩A)，
བྱིས་པ་ཉིད་ནས་སྙིང་རྗེ་དང་ཤེས་རབ་ཆེ་ཞིང་མཐོང་ན་མི་མཐུན་པ་
མེད་པའི་དམ་པའི་རང་གཤིས་ཙན་དན་དང་དེའི་དྲི་བསུང་བཞིན་ལྷན་
སྐྱེས་སུ་མངའ། སྐྱེས་ཐོབ་མཁྱེན་རབ་ཀྱི་རྩལ་ཁ་ནང་ནས་རྒྱས་པས་
ཡིག་རྩིས་བརྡ་དག་སོགས་ཚེགས་མེད་པར་མཁྱེན། གཞོན་ནུའི་དུས་
འགོ་ནས་རྫོགས་ཆེན་རིན་པོ་ཆེ་སྐུ་ཕྲེང་ལྔ་པ་ཐུབ་བསྟན་ཆོས་ཀྱི་རྡོ་རྗེར་
གཙུག་ཕུད་ཕུལཏེ་དམ་པའི་ཆོས་འདུལ་བ་ལས་རབ་ཏུ་བྱུང་། སྔ་འགྱུར་གྲུབ་དབང་
རྒྱལ་བ་རྫོགས་ཆེན་པའི་གདན་སར་གྲྭ་ཞུགས་མཛད་ཅིང་མཐོང་བ་བརྒྱུད་
པའི་ཕྱག་ལེན་ལ་བྱང་ཆུབ། མི་རིང་བར་རྒྱ་ཀོང་གཞན་དགའ་རིན་པོ་
ཆེའི་ཞབས་པད་མཉེས་པ་གསུམ་གྱིས་བསྟེན་ཅིང་བསྙེན་པར་རྫོགས་པ་
དགེ་སློང་གི་དངོས་པོར་བསྒྲུབས་ནས། མི་ལོ་ཉི་ཤུ་ལྷག་རིང་བླ་སློབ་འབྲལ་མེད་
དུ་བཞུགས་ཏེ་གཞུང་ཆེན་བཅུགསུམ་ཆ་ལག་དང་བཅས་པ། ཟབ་མོ་ནང་རྒྱུད་སྡེ་
གསུམ། ཡང་ཟབ་སྙིང་པོའི་རྒྱུད་ཆེན་བཅུ་བདུན། ཐུན་མིན་མན་ངག་སྡེའི་པན་ཆེན་
བིམ་མི་ཏྲདང་སློབ་དཔོན་པདྨ་ཀཱ་རའི་བཀའ་སྲོལ་སྙིང་ཐིག་མ་བུའི་
དགོངས་དོན་མན་ངག་སྙན་བརྒྱུད་དམར་ཁྲིད་དང་བཅས་པ་བུམ་པ་
གང་བྱོའི་ཚུལ་དུ་ནོད་པར་མཛད། ཕྱི་སོ་ཐར་གྱི་འདུལ་ཁྲིམས་ཉེས་
ལྟུང་ཕྲ་བ་ཙམ་གྱིས་གོས་མ་མྱོང་བ་འདུལ་འཛིན་ཉེ་བ་འཁོར་ལྟ་བུ་དང༌།
ནང་བྱང་སེམས་ཀྱི་བསླབ་པ་ཕྱིན་དྲུག་གི་སྤྱོད་པ་ལས་མི་འདའ་ཞིང་
འགྲོ་བ་ཡོངས་ལ་བུ་གཅིག་པའི་མ་ལྟར་བརྩེ་བ་རྒྱལ་སྲས་ཞི་བ་ལྷ་ལྟ་བུ།
གསང་བ་སྔགས་ ཀྱི་ལྟ་དགོངས་མཁའ་ལྟར་ཟབ་ཅིང་ཁྱད་པར་འོད་



རྣམ་ཐར་མདོར་བསྡུས།
གསལ་རྫོགས་པ་ཆེན་པོའི་ཐུན་མིན་མན་ངག་གི་གཏད་རྒྱ་ཆིག་བརྒྱུད་
དུ་བསྩལ་ཅིང་བསྟན་པ་གཏད་པའི་ཐུགས་སྲས་ཀྱི་བུ་ཆེན་གཅིག་པུར་
གྱུར་པ་ གསང་ འཛིན་ དགའ་ རབ་དཔའ་བོ་ ལྟ་བུ་སྟེ། རིགས་བདག་
གཞན་ ཕན་ཆོས་ཀྱི་ སྣང་ བའི་ དོན་བརྒྱུད་དགོངས་ པའི་ བྱིན་རླབས་
གཅིག་ཆར་འཕོས་པས། ཕྱི་ཆོས་ཅན་འཁྲུལ་བའི་སྣང་བ་བདེན་མེད་སྒྱུ་
མ་ལྟ་བུར་གཟིགས་ཤིང༌། ནང་ཆོས་ཉིད་བསམ་བརྗོད་དང་བྲལ་བ་
ཡུལ་མེད་ནམ་མཁའ་ལྟ་བུར་རྟོགས་ཏེ། གསང་བ་རིག་པའི་ངོ་བོ་སྟོང་
གསལ་འགགས་མེད་ཀྱི་རིག་ཆ་རྗེན་པའི་ངང་དུ་ཀློད་པས། མཐའ་དང་
བྲལ་པའི་ལྟ་བ། གཉེན་པོས་མ་བཅིངས་པའི་སྒོམ་པ། གང་ཤར་རང་
གྲོལ་དུ་གཏོང་བའི་སྤྱོད་ པ། རེ་དོགས་གཉིས་འཛིན་དང་ བྲལ་བའི་
འབྲས་བུའི་སྣང་བ་ཐམས་ཅད་དགག་སྒྲུབ་བླང་དོར་གྱི་རྟོག་པས་མ་
བསླད་པར་གང་ཤར་གྱི་རང་ངོ་མཐའ་གྲོལ་ཀློང་ཡངས་ཆེན་པོའི་ངང་
དུ་བསྐྱངས་པས། ཡེ་གྲོལ་ལ་ ཡོངས་གྲོལ་གྱི་གདེང་ཐོབ་ནས་གཟུང་
འཛིན་གྱི་རྟོག་ཚོགས་ཐམས་ཅད་མཁའ་ལ་སྤྲིན་དེངས་པ་ལྟར་སངས་
ཤིང་འཁོར་བའི་ས་བོན་ཟད་དེ་ཉོན་མོངས་རང་སར་གྲོལ། སྤྱན་དང་
མངོན་ཤེས་སོགས་ཡོན་ཏན་དཔག་ཏུ་མེད་པ་ལ་མངའ་དབང་འབྱོར།
ཅོག་བཞག་བཞི་དང་མི་གཡོ་གསུམ་ལྡན་གྱི་སྒོམ་པས་ཉིན་མཚན་འོད་
གསལ་ གྱི་འཁོར་ལོ་ལས་མི་འདའ་ཞིང་མཉམ་བཞག་ཆུ་བོ་རྒྱུན་གྱི་
རྣལ་འབྱོར་གྱི་རྒྱུན་བསྐྱངས་ཏེ། བཞུགས་སྟངས་གསུམ་དང་གཟིགས་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྟངས་རྣམ་གསུམ་གྱིས་གཅུན་པས་སྐུ་གསུམ་ལམ་སྣང་དུ་བྱེད་པའི་
ལྷུན་གྲུབ་སྣང་བཞིའི་རྩལ་འབྱོངས། ས་ལམ་ཆིག་ཆོད་དུ་རྫོགས། ཆོས་
ཟད་གདོད་མའི་རྒྱལ་ས་གྲུབ་པའི་ས་མཐོར་གཤེགས་པ་ རྗེ་ཉིད་ཀྱི་
གསུང་མགུར་ལས། སྔོན་ཆད་ལས་ལ་འབད་ཀྱང་འབད། མཆོག་ཐུན་
འབྲས་བུ་ཐོབ་ཏུ་རེ། ད་ལྟ་མ་སྒྲུབ་རང་ལས་རྙེད། བྱ་རྩོལ་ཆོས་ལ་
ལྟོས་མ་དགོས། ཞེས་དང༌། གཞི་དབྱིངས་སྤྲོས་པ་བྲལ་བ་འོད་གསལ་
གྱི་ཁང་བཟང་། གཞི་སྣང་རིག་པའི་ཐིག་ལེ་ཨོ་རྒྱན་གྱི་རྒྱལ་ཚབ། རང་
གྲོལ་རྟོག་པའི་འདུ་འཕྲོ་རིག་འཛིན་གྱི་ཚོམ་བུ། མ་བཅོས་ལྷུན་གྱིས་
གྲུབ་པའི་ངོ་མཚར་འདིའི་དགའ་བ། ཚོགས་དྲུག་ཕྱལ་བའི་ཡེ་ཤེས་
དགག་སྒྲུབ་ནི་མ་དམིགས། ཡུལ་དྲག་ཆོས་ཉིད་ཟང་མ་སྤང་བླང་ལས་
འདས་པ། བློ་བྲལ་མཉམ་ཉིད་ཆེན་པོའི་རང་གཤིས་སུ་སྐྱུར་དང༌། ལྟ་
སྒོམ་བཅོས་མའི་རེ་དོགས་དགོས་ཚོད་ནི་མི་གདའ། ངེད་ཅག་ཀློང་ཆེན་
བརྒྱུད་པའི་ཁྱད་ཆོས་འདི་ཨེ་དགོངས། ཞེས་དང༌། ང་རང་ཐོག་མའི་
རྒྱལ་བ་དང༌། སྐལ་བ་མཉམ་ཞེས་ཁོ་བོས་རྟོགས། སངས་རྒྱས་ཡོན་
ཏན་མགོན་པོ་ཞེས། ཕྱོགས་ བཅུ་ ཀུན་ན་ རབ་ཏུ་གྲགས། ཞེས་ མི་
འཇིགས་སེངྒེའི་སྒྲ་ཆེན་པོ་བསྙེང་བ་མེད་པར་སྒྲོག་ཅིང༌། རིག་རྩལ་
ཆོས་རབ་རྣམ་འབྱེད་ཀྱི་ཤེས་རབ་ཀློང་རྡོལ་གང་སྣང་བརྡ་དང་དཔེ་ཆར་
ཤར་བས་མགྲིན་པ་རྡོ་རྗེའི་གསང་མཛོད་ནས་སྤྲོས་བྲལ་དོ་ཧའི་རྒྱང་གླུ་
འགགས་མེད་དུ་སྒྲོག དེ་ལྟ་བུའི་བདག་ཉིད་ཆེན་པོ་གང་ཉིད་སྐུ་གཞོན་



རྣམ་ཐར་མདོར་བསྡུས།
ནུའི་དུས་ནས་དགུང་གྲངས་བཞི་བཅུའི་ནང་ལ་ཕེབས་པའི་བར་དུ་སྟེ།
རྗེ་གཞན་ཕན་ཆོས་ཀྱི་སྣང་བ་དགོངས་པ་ཆོས་དབྱིངས་སུ་གཞོལ་ནས་
སྐུ་ཚེ་དེའི་ཐ་མའི་མཛད་པ་མཇུག་མ་བསྡུས་ཀྱི་བར་གཟུགས་དང་གྲིབ་
མ་བཞིན་འགྲོགས་པའི་མཐར། རྒྱ་བོ་རི་ཁྲོད་དུ་བླ་མའི་གདན་ས་རང་
དུ་སྐུ་ཚེ་སྒྲུབ་ལ་གཞོལ་བའི་དགོངས་འདུན་གནང་ཡང་། གྲུབ་དབང་
རྫོགས་ཆེན་པའི་གདན་ས་ཨ་མའི་མཁན་ཆེན་ཁྲི་པར་མངའ་གསོལ་གྱི་
ནན་བསྐུལ་ཐུགས་བློས་མ་བཏང་བར། གསང་གསུམ་མཚན་དཔེའི་
ཉིན་བྱེད་སྔ་འགྱུར་ཆོས་འཁོར་ཆེན་པོའི་ཤར་རིའི་ཕྲག་པར་ཤར་བས་
མདོ་སྔགས་རིག་གནས་དང་བཅས་པའི་ཟབ་རྒྱས་ཆོས་ཀྱི་འོད་སྟོང་
གིས་འདུས་པ་དང་པོའི་སྐལ་ལྡན་སློབ་མའི་ཚོགས་ཀྱི་བློ་ཡི་པདྨོ་ཅིར་
ཡང་བཞད་པའི་གཉེན་དུ་གྱུར་པ་ནས། རྫོགས་ཆེན་ཡིད་བཞིན་ནོར་བུ་
སྐུ་ཕྲེང་དྲུག་པ་ཨོ་རྒྱན་འཇིགས་བྲལ་བྱང་ཆུབ་རྡོ་ རྗེའི་སྐུའི་ཡོངས་
འཛིན་ཆེན་མོར་བཀུར་ཏེ་དགུང་གྲངས་དྲུག་ཅུར་ཕེབས་པ་ས་ཕོ་ཁྱི་ཡི་
ལོ་སྟེ། སྤྱི་ལོ༡༩༥༩ལོའི་བར་དུ་རྫོགས་ཆེན་རུ་དམ་ཨོ་རྒྱན་བསམ་
གཏན་ཆོས་གླིང་གི་ལྟེ་བ་ཕོ་བྲང་ཁམས་གསུམ་ཟིལ་གནོན་གྱི་ཡང་སྟེང་
གཟིམས་སྤྱིལ་འཆི་མེད་གྲུབ་པའི་དགའ་ཚལ་དུ་གཟིམས་ཁང་གཅིག་
ལ་རྣམ་གཉིས་ལྷན་དུ་བཞུགས། ངོས་ཀྱང་ལོ་ངོ་བཅུ་ནས་བཅུ་དྲུག་གི་
བར་དུ་ཉིན་མཚན་སྐད་ཅིག་ཙམ་ཡང་འབྲལ་བ་མེད་པར་གཟིམས་
ཤག་གཅིག་ཏུ་རྣམ་གཉིས་ཀྱི་སྐུ་འཁྲིས་སུ་ཐུགས་བརྩེ་ཆེན་པོའི་དགྱེས་
5



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
-
--
--
སྐྱོང་དང་བཅས་ཞབས་པད་བསྟེན་རྒྱུའི་སྐལ་བ་བཟང་པོ་བྱུང་ཞིང༌།
ཡང་ཟབ་སྙིང་པོའི་རྒྱུད་ཆེན་བཅུ་བདུན། ཀློང་ཆེན་མཛོད་བདུན། སྙིང་
ཐིག་གོང་འོག་ཆ་ལག་དང་བཅས་པ་སོགས་ཀྱི་དབང་ཁྲིད་གདམས་པ་
གནད་བྱང་དང་བཅས་པ་ཆིག་བརྒྱུད་ཀྱི་ཚུལ་དུ་ཨོ་རྒྱན་འཇིགས་བྲལ་
བྱང་ཆུབ་རྡོ་རྗེ་དང་མཉམ་དུ་ནོད་རྒྱུའི་གོ་སྐབས་ཐོབ། དེ་ལྟ་བུའི་རྣམ་
གཉིས་ཀྱི་སྐུ་དྲིན་དང་ཞལ་ཆེམས་གཙོར་བཟུང་གིས་ད་ལྟའི་བར་གང་
གི་བསྟན་པའི་མེ་རོ་སློང་བའི་བྱ་བཞག་སྤྱི་དང༌། ཁྱད་པར་བརྒྱུད་པ་
བཟང་པོའི་མན་ངག་ཡལ་བར་དོར་དུ་མ་བཟོད་ནས་འཆད་ཁྲིད་ཀྱི་
ཆོས་བརྒྱུད་འཛིན་ཁུལ་ཏེ། དམ་པ་འདི་ཉིད་ཀྱི་སྐུ་འཁྲིས་སུ་ཇི་ཙམ་
ཡུན་རིང་གཤིབས་ཀྱང་སྐྱོན་གྱི་ཆ་ཕྲ་མོ་ཙམ་མཐོང་བ་སུ་ཡང་མི་སྲིད།
ཁོ་བོ་མཉམ་བཅར་གྱི་མི་ལོ་དྲུག་རིང་ཉིན་མཚན་ཀུན་ཏུ་གཟིམས་ཁྲི་
གྲུ་བཞི་མ་ཞིག་གི་ནང་དུ་མཉམ་བཞག་གིས་བཞུགས་པ་ལས། འཕྲས་
བསྙེས་མཛད་པ་ཙམ་མཇལ་མ་མྱོང་། ཞལ་མདངས་རྒྱས་ཤིང་གཞོན་
ཤ་ཆགས་པ་བགྲེས་ཉམས་མེད་ཅིང་ གཟི་མདངས་འོད་དང་ལྡན་པ།
ཚེམས་དཀར་དུང་ ཕྲེང་ བསྒྲིགས་པ་ལྟ་བུ་དང་ཞལ་ཚོམ་གནག་སྣུམ་
གྱིས་མཛེས་པ། སྐུ་བོང་ཆེ་ཆུང་འཚམ་ཞིང་ལྷུན་ཆགས་པ་ཞིག་ཡོད།
གསུང་གདངས་འབྲུག་སྒྲ་ལྟར་སྦོམ་ལ་སྙན་པ་ཐོས་ན་དགའ་བ་སྐྱེད་པ་
ཀུན་གྱིས་དཔེ་རུ་འཛིན། སྐུ་ལས་ཚུལ་ཁྲིམས་ཀྱི་དྲི་བཟང་སྨྲ་མི་ཤེས་
པ་རྒྱུན་དུ་འཐུལ་ཞིང་ན་བཟའ་དད་རྟེན་དུ་ཐོབ་པ་དག་ལའང་དྲི་ཞིམ་



རྣམ་ཐར་མདོར་བསྡུས།
པོ་དེས་བགོས་པས་ཐམས་ཅད་ཀྱིས་རྣམ་ཀུན་སྣོམ་པར་བྱེད། རྒྱུན་དུ་
ཞལ་བརྡ་ཅི་ཞིག་གནང་ཡང་དམ་པའི་ལྷ་ཆོས་དང་འབྲེལ་བ། འཇིག་
རྟེན་མི་ཆོས་དང་ མཐུན་ཞིང༌། ཕུགས་ གདམས་ངག་ འབའ་ཞིག་ཏུ་
འབབ་པ། ཉམས་མཚར་ཞིང་རྣ་ལ་སྙན་པ། ཡང་ནས་ཡང་དུ་ཉན་སྤྲོ་
ཞིང་སུན་པ་མེད་པ་ཚངས་པའི་དབྱངས་ཀྱི་ཡན་ལག་གི་ངེས་པ་ཅན་
ཞིག་སྟེ། སྤྱོད་ལམ་དལ་ཞིང་སྐུ་ལུས་དང་ན་བཟའ་གཙང་ཤ་དོད་པ།
ཟིལ་ཆེ་ལ་མཇལ་སྤྲོ་ཞིང་མི་བསྲུན་བརླང་པོར་སྤྱོད་པའི་གདུག་སེམས་
ཅན་ སུ་ཞིག་གིས་མཇལ་ཡང་འཕྲལ་དུ་དད་པའི་སྤུ་ལོང་གཡོ་ཞིང་
དགའ་འཛུམ་དབང་མེད་དུ་མི་ཤོར་མི་སྲིད། རྒྱུ་ནོར་ལ་ཞེན་འཛིན་
གཏན་ནས་མེད་ཅིང་སྤྲིན་ལྟར་འདུ་བའི་དད་འབུལ་གྱི་དངོས་རྫས་
ཐམས་ཅད་མཆོད་སྦྱིན་དང་ཚོགས་འཁོར་གྱི་རྟེན་རྩར་འཕྲལ་བཏང་
གནང་བ་དང་། གྱ་ནོམ་པའི་དངོས་པོ་རིན་ཐང་ཅན་ཇི་ལྟ་བུ་ཞིག་ཕུལ་
ཀྱང་དེ་འཕྲལ་མདུན་དུ་སུ་བྱུང་ལ་བསྩལ་གནང་བ་ལས་སྲེད་ཞེན་དང་
གསོག་འཇོག་ཐུགས་ལ་མི་མངའ་བས་གསེར་དང་བོང་བ་མཉམ་པའི་
འཕགས་པ་ཞེས་པ་དེ་འདི་ཉིད་དངོས་ཡིན་པའི་ངེས་ཤེས་སྐྱེ་ཐུབ་པ་
དང་རང་ཤ་སྟེར་ལའང་ཇི་མི་སྙམ་པ་ལྟ་བུ་ཞིག་ཡོད། འཚོ་མཁོ་ལྷག་
པའི་ཡོ་བྱད་ཙམ་ལས་ཕྱག་རྫས་འཕར་མ་མི་ཉར། ཉིན་རེ་བཞིན་ནམ་
གྱི་ཆ་སྨད་ཀྱི་ཐུན་མཚམས་ཐོ་རེངས་ལ་སྐུ་དངོས་ཀྱིས་ཕྱག་དར་ནས་
མཆོད་ ཡོན་ དང་ མར་ མེ་ མཎྜལ་འབུལ་ བ་ སོགས་ ཉིན་ གཅིག་ ལྟར་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མཛད་ཅིང༌། ཟླ་བ་ཡར་མར་གྱི་ཚེས་བཅུ་དང་སོ་བྱང་སྔགས་ཀྱི་གསོ་
སྦྱོང་སྟར་ཆགས་སུ་གནང་། སྐུ་མཚམས་བཅད་རྒྱ་མང་ཆེ་བ་སྨྲ་བཅད་
དུ་བཞུགས། སྐུ་མཚམས་དམ་མཚམས་སུ་བཞུགས་པའི་དུས་སུ་མ་
གཏོགས་ ཐུན་ གསེང་ རྣམས་ སུ་ བཀའ་ ཆོས་ བསྩལ་ བ་ རྒྱུན་མི་ཆད།
ཕྱོགས་ཀྱི་སློབ་ཚོགས་ཀུན་གདམས་ཁྲིད་དང་མན་ངག་གིས་ཚིམ་པར་
མཛད་ཅིང་འགྲོ་ཁར་འབྲལ་མི་ཕོད་པར་མིག་ནས་མཆི་མ་བཀུ་བཞིན་
གྱེས་ཕྱག་འབུལ་མཁན་ཤ་སྟག་འབྱུང༌། དཔལ་གྱི་ཙ་རི་ཏྲའི་དམར་
ནག་རཀྟའི་མཚོ་འགྲམ་དང༌། གཞོ་སྟོད་ཏིལ་སྒྲོ། ཡར་ཀླུང་ཤེལ་གྱི་
བྲག་ཕུག་སོགས་ནས་ཉམས་འུར་བའི་མགུར་དབྱངས་ངོ་མཚར་ཅན་
མང་པོ་ཐོལ་བྱུང་དུ་གསུངས་ཤིང༌། སྣང་སེམས་རོ་གཅིག་འདྲེས་པའི་
གྲུབ་རྟགས་གསང་བའི་རྣམ་ཐར་ གྱི་ ཁོངས་སུ་གཏོགས་པ་མང་པོ་
མངོན་སུམ་མཇལ། བཀའ་སྲུང་མ་གཟའ་རྡོར་གསུམ་དང་སྨན་བཙུན་
རྡོ་རྗེ་གཡུ་སྒྲོན་མ་རྟག་ཏུ་འགོ་ཞིང་མི་དང་མི་ལབ་པ་བཞིན་བཀའ་ཉན་
བྲན་དུ་འཁོལ་བ་རྒྱུན་མཐོང་ཡིན། གསུང་རྩོམ་ཐམས་ཅད་ཀློང་རྡོལ་
རང་བབ་ལས་ཉིས་འབྲི་དང་བཅོས་སྣོག་དཔྱད་གཞིར་གཟིགས་པ་
སོགས་གཏན་ནས་མི་མངའ། ཕྱག་བྲིས་བྲིས་གཟུགས་ལེགས་ཤིང་
དག་མགྱོགས་སྐྱེན་གསུམ་འཛོམས་པ་མ་ཟད་སྒྲ་སྙན་བརྡ་དག་སོགས་
མི་མཁས་པའི་ གནས་ཆེ་ ཕྲ་ གཅིག་ ཀྱང་མེད། རྟག་ཏུ་ ཞལ་འཛུམ་
མདངས་གསུང་དགྱེས་ཚོར་དང་བཅས་སྤྲོ་ཡལ་ལེ། ཡངས་ཁྲོལ་ལེར་



རྣམ་ཐར་མདོར་བསྡུས།
བཞུགས་པ་ལས་སྐྱོ་སུན་མགུ་འཁང་དགའ་བྲོད་ཕྱོགས་རེ་བས་མཐོ་
དམན་བྱེད་པ་སོ་སྐྱེ་ཕལ་བའི་ངང་ཚུལ་དང་ཚུལ་འཆོས་བཅོས་མའི་
རྣམ་ཐར་ལས་རིང་དུ་འདས། གཟིམས་སྤྱིལ་འཆི་མེད་གྲུབ་པའི་དགའ་
ཚལ་དུ་དར་གོས་འབོལ་བརྩེགས་སུ་བཞུགས་དུས་དང་། ས་ཁྱིའི་དུས་
འགྱུར་སྐབས་བཙོན་དུ་རྡུང་རྡེག་བྱེད་པ་གཉིས་ལ་དགའ་སྡང་གི་ཁྱད་
པར་ཡོད་པ་མ་མཇལ། དམན་དང་སྤྲང་པོར་ལྷག་པར་བརྩེ་ཞིང་གཙང་
དམེ་གཉིས་འཛིན་གྱི་རྟོག་པ་མི་མངའ། དུར་ཁྲོད་ཆེན་པོ་རྣམས་སུ་རྒྱུ་
སྐབས་བརྟུལ་ཞུགས་གྲུབ་པ་ཧེ་རུ་ཀའི་སྤྱོད་པ་བསྐྱང་ཞིང་བམ་རོར་
ཕྱག་ཤན་གྱིས་ཁྲམ་བཏབ་སྟེ་ཚོགས་འཁོར་བདུད་རྩིའི་མཆོད་སྦྱིན་
མཛད་པ་སོགས་ཟབ་མོ་ཞི་ གཅོད་ ཀྱི་རྣལ་ འབྱོར་ ཡབ་ རྗེའི་ གདུང་
རིགས་ ཀྱི་ རང་ རྟགས་ མངོན། སྐབས་ སུ་ གཉན་ ས་ གཅོད་ པ་ དང༌
མཚམས་རེར་མཚན་མོ་ཐོལ་བྱུང་དུ་འཛིན་གྲོལ་གྱི་ལུས་སྦྱིན་གསུངས་
པ་སོགས་མཐོང་ཐོས་ཐུབ་ཅིང་། མི་བསྲུན་རྒྱལ་འགོང་གློ་བུར་ལྷགས་
པ་དག་ལ་སྙིང་རྗེ་བའི་གསུང་བྱོན་པ་དང༌། འདྲེ་རྒོད་མ་རུངས་པ་དམ་
འོག་ཏུ་བཙུད་ཅིང་བཀའ་ནན་བཅུག་པ་ཤིན་ཏུ་མང་། སྐབས་རེར་ནམ་
ཕྱེད་ཙམ་ལ་གཏད་མེད་དུ་ཕཊ་སྒྲ་དྲག་པོ་བརྒྱབ་པ་དང་སཾ་ཀྲི་ཏའི་སྐད་
དང་མཁའ་འགྲོའི་བརྡ་སྐད་སོགས་རང་རྡོལ་དུ་ཡུན་རིང་གསུངས་པ་
ཐོས་མྱོང་། མཚམས་རེར་ནམ་གུང་མུན་པའི་སྨག་ལ་གཟིམས་ཤག་
གམ་གཟིམས་གུར་དུ་གསལ་ལྷང་ངེར་ཡོད་པ་ལན་མང་མཇལ། དངོས་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཉམས་སུ་དཔལ་རི་པདྨ་འོད་གླིང་དུ་རིག་འཛིན་འབུམ་གྱི་ཚོགས་རྗེ་
རིག་འདུས་མ་ཧཱ་གུ་རུ་དང༌། ལྷ་ལྕམ་མཐིང་འོད་འབར་མ་རྟག་ཏུ་
མཇལ་ཞིང་ཤ་ཟ་སྲིན་པོའི་གླིང་དུ་ཐབས་ཆེན་དཔའ་བོའི་ཁྱུ་དང༌། མ་
རྒྱུད་ཊཱཀྐིའི་ ཚོགས་ རྗེར་ བྱོན་ནས་ ཚོགས་ ཀྱི་ འཁོར་ ལོ་ བསྐོར་བར་
མཛད་ པ་དང༌། དགོངས་གཏེར་རྫས་དང་ནོར་གཏེར་གྱི་བདག་པོ་
གཏེར་སྟོན་ཀུན་གྱི་རྒྱལ་པོར་གྱུར་པའི་བརྡ་ཡིག་ལུང་བྱང་། སྐུ་སྐྱེ་ཡང་
སྔའི་སྐྱེ་ཕྲེང་སྔོན་གནས་རྗེས་དྲན་དུ་གསུངས་པ་སོགས་གསང་བའི་
རྣམ་ཐར་གྱི་ཕྱོགས་སུ་གཏོགས་པ་རྣམས་འདིར་མ་བཀོད། མདོར་ན་
འབྲེལ་ཚད་དོན་དང་ལྡན་པའི་སྐྱེས་ཆེན་དམ་པ་དེ་ཉིད་སྙིགས་དུས་
ངེས་གསང་སྙིང་པོའི་བསྟན་པ་ལ་རྒྱལ་བ་གཉིས་པ་ལྟ་བུར་བྱོན་ཞིང་།
རྗེ་འདི་ཉིད་ཀྱི་ཞལ་སློབ་གཙོ་བོ་བེ་རོའི་རྣམ་འཕྲུལ་ཨ་སྐྱོང་རྟོགས་
ལྡན་བླ་མ་བློ་གྲོས་རྒྱ་མཚོ་སྟེ། ཁོང་ནི་ཐུགས་དགོངས་གཏད་པ་ཙམ་
གྱིས་བྱིན་རླབས་འཕོས་ པ་ གཅིག་ ཆར་ པའི་ རིགས་ཅན་དད་བརྩོན་
གཉིས་ལྡན་གྱི་སློབ་མའི་ཐུ་བོར་བགྲང་བ་ཞིག་ཡིན། བོད་བསྟན་པ་
ཡང་དར་གྱི་སྐབས་སུ་རྗེ་བླ་མའི་ཞལ་ཚབ་གཉིས་པ་ལྟ་བུར་གྱུར་ནས་
སྔ་འགྱུར་རྒྱལ་བ་རྫོགས་ཆེན་པའི་གདན་ས་རུ། རྫོགས་ཆེན་སྡེ་གསུམ་
ཀློང་དགུའི་ཁྲིད་དང་གདམས་པའི་སྙིང་བཅུད་ཀྱིས་སྐལ་ལྡན་གྱི་སློབ་
ཚོགས་སྨིན་ཅིང་གྲོལ་བར་གནང་བའི་རྣམ་ཐར་ ཕྱི་མའི་མཐར་ཡང་
ཉམས་པ་མེད། དེ་མིན་རྗེ་ཁྱབ་བདག་ཡོངས་འཛིན་རིན་པོ་ཆེ་འདི་ཉིད་
10



རྣམ་ཐར་མདོར་བསྡུས།
ཀྱི་ཞལ་སློབ་གནས་ལྔ་རིག་པའི་པཎྜི་ཏ་བོད་སྤྲུལ་མདོ་སྔགས་བསྟན་
པའི་ཉི་མ་དང་། མཚུངས་བྲལ་ཆོས་ཀྱི་འཁོར་ལོས་སྒྱུར་བ་ཆེན་པོ་རྗེ་
འཇིགས་མེད་ཕུན་ཚོགས་འབྱུང་གནས། སྔ་འགྱུར་བསྟན་པ་འཛིན་
པའི་སྐྱེས་ཆེན་རྡོ་གྲུབ་མཆོག་སྤྲུལ་རིན་པོ་ཆེ། མཁས་པའི་དབང་པོ་མི་
ཉག་ རྩྭ་ ར་ཆོས་ གྲགས། རྟོགས་པའི་མངའ་བདག་རྨེ་བ་མཁན་ཆེན་
འཇམ་དཔལ། རྫོགས་ཆེན་ཀུན་འབྲུག་གླིང་གསུམ། ཨ་སྐྱོང་མཁན་པོ་
བརྩོན་འགྲུས། དགེ་མང་མཁན་པོ་དབང་རྣམ་གཉིས། ཀ་ཆེན་པདྨ་
དབང་རྒྱལ། དགེ་རྒྱལ་མཁན་པོ་ཐུབ་བསྟན་རྣམ་རྒྱལ། ཡ་མཚོའི་བླ་
མ་སྒྲོལ་མ་ཚེ་རིང་། ལི་ཐང་བླ་མ་རྡོ་རྗེ་རིག་འཛིན། རྨེ་སྤྲུལ་ཤེལ་ཕྲེང་
རིན་པོ་ཆེ། རྨེ་བ་ནོར་བཟང༌། ཨ་སེའི་མཁན་པོ་ཆོས་གྲགས་སོགས་
ཐུགས་རྒྱུད་དགོངས་པ་འཕོས་པའི་ཞལ་སློབ། གསུང་སྐྱེས་བསྟན་པ་
འཛིན་པའི་སྐྱེས་བུ། མཁས་གྲུབ་འཛོམས་པའི་བླ་མ། སྒྲུབ་ཚུགས་ཟིན་
པའི་སྒོམ་ཆེན། བྱ་བྲལ་སྦས་པའི་རྣལ་འབྱོར་བགྲང་ལས་འདས་པ་
བྱོན་པ་དེ་དག་རེ་རེས་ཀྱང་དམ་པའི་ཆོས་ཀྱི་བགོ་སྐལ་བསྩལ་བའི་ཡང་
སློབ་རྒྱུད་པ་དང་བཅས་པས་ཡངས་བའི་ས་གཞི་དོག་པོར་བགྱིས་པ་
དང༌། འབྲེལ་བ་ཙམ་གྱིས་སྲིད་རྩ་ཧྲུལ་པོར་བགྱིས་པ་དེ་བས་མང་བ་
སོགས་རྒྱལ་དང་དེ་སྲས་ཀྱི་མཛད་པ་མཐའ་ཡས་ཞིང་དང་རྡུལ་གྱིས་
གཏུག་པ་མེད་པའི་འགྲོ་མང་གྱི་ཁམས་ལ་རྟག་ཏུ་ཁྱབ་ཅིང་འཇུག་པ་ཐ་
མལ་སྒྲ་ཚིག་གི་ཡུལ་དུ་མ་གྱུར་ཕྱིར། ཕྱི་ནང་གསང་བའི་རྣམ་ཐར་ལས་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཕྱིའི་རྣམ་ཐར་གྱི་ས་བོན་ཙམ་ཚིག་ཚོགས་ཉུང་ངུས་ཕྱོགས་སྣེ་མཚོན་
པར་བྱས་པ་འདི་བཞིན་ཏེ། དགུང་གྲངས་རེ་གཅིག་བཞེས་པ་ས་ཕག་
ལོའི་དུས་ཟིང་སྐབས་རེ་ཞིག་ཞིང་འདིར་སྐུ་ལུས་དེའི་མཛད་པ་འཕྲོ་
ཅན་དུ་གནང་ནས། མེ་ཆར་མདེལ་མཚོན་གྱི་བུ་ཡུག་གིས་གནོད་མ་
ཚུགས་པར་སྐུ་ལུས་མདའ་ལྟར་བསྲངས་ཏེ་མཉམ་པར་བཞག་བཞིན་
གཟུགས་སྐུའི་བཀོད་པ་ཆོས་དབྱིངས་སུ་བསྡུས་པའི་དེ་མ་ཐག་མངོན་
པར་རྫོགས་པར་སངས་རྒྱས་པའི་གྲོལ་རྟགས། ས་ཆེན་པོ་རྣམ་པ་དྲུག་
ཏུ་གཡོས་ཤིང་ཁ་བའི་མེ་ཏོག་མཁའ་ལ་ལྡིང་བ་དང༌། སྣ་ཚོགས་སྤྲིན་
གྱི་འཇའ་ཚོན་དྲ་བར་འབྲེལ་བ། འུར་བའི་སྒྲ་འཇམ་ཞིང་དལ་བར་
གྲག་པ་སོགས་ངོ་མཚར་བའི་ལྟས་ཀྱིས་སྐྱེ་བོ་ཀུན་དད་པའི་གནས་ལ་
བཀོད། སྐུ་གདུང་གི་སྙིགས་མ་ཉིན་དེའི་ཕྱི་ཉིན་ནས་ཤུལ་ཙམ་མི་སྣང་
བར་གྱུར་པས་ལུས་མེད་མཁའ་འགྲོའི་ཚོགས་ཀྱིས་གདན་དྲངས་པར་
གྲགས་པ་བཅས་ རྗེ་ཕ་རྒོད་བླ་མ་གང་དེས་བཀའ་དྲིན་གསུམ་གྱིས་
བསྐྱངས་ པའི་ དུ་ ཕྲུག་མགོན་མེད་ དུ་ ལུས་པ་པདྨ་ སྐལ་ བཟང་གིས་
གསུང་འབུམ་ཕྱག་དེབ་འདི་ཉིད་སྒྲིག་པའི་མཐུན་རྐྱེན་དུ་འཆད་ཁྲིད་ཀྱི་
བར་གསེང་ཞིག་ལ་བྲིས་པ་འདི་ཡང་རྗེ་བླ་མའི་ཐུགས་དགོངས་ཀྱིས་
ཟིན་ནས་འབྲེལ་ཚད་བདེ་ལ་སྦྱོར་བའི་རྒྱུར་གྱུར་ཅིག །



དཀར་ཆག
བ.................2
དཀར་ ཆག
དཔེ་སྐྲུན་གསལ་བཤད།………………………………………………….....1
རྩོམ་པ་པོའི་རྣམ་ཐར་མདོར་བསྡུས། . … …....1
ཉམས་མགུར་ཕྱོགས་བསྡུས།
ཨ་འཐས་འཛིན་ཞེན་གྲོལ་བའི་རྟོགས་སད་ཉམས་ཀྱི་རྒྱང་གླུ། ....1
རེ་དོགས་དབྱིངས་སུ་དག་པའི་གླུ་ཆུང་།…....
གང་ཤར་ཉམས་ཀྱི་ཐོལ་གླུ་འཁྲུལ་བ་གཞི་གྲོལ། ..............4
རྟོགས་པའི་འདྲ་འབག་སྙན་འགྱུར་དཔྱིད་ཀྱི་རྒྱལ་མོའི་དབྱངས་སྙན།.......6
གང་ཤར་གྱ་མ་གྱུའི་གསང་ཚིག ............................8
འཁོར་འདས་རོ་མཉམ་དུ་ཤར་བའི་དོ་ཧངོ་མཚར་ཉམས་ཀྱི་རྒྱང་གླུ།…..……..9
གསོལ་འདེབས་སྐྱིད་གླུའི་རྒྱང་འབོད། .....................11
གསང་ཆེན་ངེས་པའི་གནད་ཡིག་ཨ་ཐམ་རྒྱ་ཅན། .............12
དུས་སྦྱོར་དག་པའི་རྟེན་འབྲེལ་ཡེ་དག་ཡེ་ཤེས་ཀྱི་འཁོར་ལོ། ....13
ཚོར་བ་བདེ་སྟོང་དུ་ཤར་བའི་བོགས་འབྱིན་གྱི་ཐོལ་གླུ། ........14
བློ་འདས་རྒྱ་ཡན་གྱི་ཐོལ་གླུ་རིག་པའི་ཁུ་བྱུག་གི་མགྲིན་སྒྲ། .....16
ན་ཚ་ལམ་ལྷོང་སྐུ་གསུམ་གསལ་འདེབས། ...................17
རྟོགས་གྲོལ་ཤུགས་འབྱུང་གི་དོ་ཧ། ......... ..........18
རིག་སྟོང་རང་ཞལ་མཇལ་བའི་རྡོ་རྗེའི་གླུ་དབྱངས། ............19



........21
འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བྱར་མེད་རྟོགས་པའི་སྐྱིད་གླུ། ........
གཞི་གྲོལ་རིག་སྟོང་རྗེན་པའི་རང་གཤིས་ཡེ་བབས་
བརྡ་ཡི་མེ་ལོང་། ........
སྤྲོས་བྲལ་དོ་ཧའི་རྒྱང་གླུ། .........................
རེ་དོགས་འཛིན་པ་ཟད་པའི་སྣང་གླུ། ..…………………....
ལྟ་བ་ཁྱུང་ཆེན་གཤོག་རླབས། ...….…………
རང་ཤར་རིག་པའི་བྲོ་གླ། .
ཤུགས་འབྱུང་རྟོགས་པའི་སྐྱིད་གླུ། .........………...
མི་འཇིགས་སེང་གེའི་སྒྲ་དབྱངས། ...............
ལམ་ཁྱེར་རྟོགས་པའི་མྱོས་གླུ་མི་ཤིགས་རྡོ་རྗེའི་དོ་ཧ། .......
གཅེར་མཐོང་གནད་ཀྱི་མན་ངག་གསང་རྒྱ་ཅན། ..............35
དམ་བཅའ་རྡོ་རྗེའི་མགུར་དབྱངས། ...…...
ཀློང་རྡོལ་རྟོགས་པའི་སྐྱིད་གླུ། ......
གང་ཤར་རིག་པའི་རྩེད་འཇོ། ...
........
ཐབས་ཆེན་དཔའ་བོའི་བཞད་སྒྲ། ..........
ཡེ་གྲོལ་རྡོ་རྗེའི་ཐོལ་གླུ། ...
ཕ་བླ་མའི་བཀའ་དྲིན་དྲན་པ་གསང་གཏམ་རྒྱ་གྲོལ་ཀློང་རྡོལ།...47
བྱར་མེད་སྨོན་པའི་རང་གཏམ། ........
ཀློང་གྲོལ་བྱར་མེད་རྒྱལ་པོའི་མཚར་གླུ། ....................51
EE
..........44
E
，
.....45
。
。
。
。
。
。
。
。



•
。
。
。
。
。
。
。
。
。
。
。
。
。
。
。
。
。
。
。
དཀར་ཆག
གང་ཤར་ལྷུག་པོར་བརྗོད་པ་བྱུང་རྒྱལ་མགྲིན་པའི་རོལ་མཚོ། ........
སྐྱོ་སུན་ལམ་ཁྱེར་ཅིར་སྣང་ཡེ་ཤེས་འཁོར་ལོ། .............
ཐོག་འགེལ་སྙེམས་ཐག་གཅོད་པའི་གཏམ་བདེ་ཆེན་རང་འབར།.......
ན་ཚ་ལམ་ལྷོང་རོ་སྙོམས་བདེ་ཀློང་རང་འཁྱིལ། ............
ཕ་བླ་མའི་སྐུ་དྲིན་དྲན་པ་རྒྱང་འབོད་སྐྱིད་པའི་གླུ་ཆུང་། ........58
སྨྱོན་པ་ལང་ཤོར་གྱི་གཏམ་ཆལ་མ་ཆོལ་གླུ། .................59
བོགས་འབྱིན་རིག་པའི་རང་སྒྲ། ....….…...
ཞལ་གདམས་ཕྱོགས་བསྡུས།
མདོ་སྔགས་ཀྱི་ལམ་ལ་རིམ་གྱིས་འཇུག་པར་གདམས་པ་དམ་པའི་
ཞལ་ལུང་གསེར་གྱི་ཡང་ཞུན། .......….....
བསླབ་བྱ་བདེན་གཉིས་གནད་བསྡུས། ....….…..……...........69
ལེགས་པར་འདོམས་པ་མཚུངས་མེད་བླ་མའི་ཞལ་ལུང་། .......71
གནས་ལུགས་དོན་གྱི་ངོ་སྤྲོད་ཟུང་འཇུག་ལམ་གྱི་གཞུང་ཤིང་།...80
སེམས་རིག་ཤན་འབྱེད་ནོར་བུ་ཆུ་དྭངས། .…...
བློ་གསལ་ཀུན་ཏུ་དགའ་བའི་གཏམ་སྨྲ་བའི་བཅུད་ལེན། ......85
རྫོགས་ཆེན་ལྟ་སྒོམ་སྤྱོད་འབྲས་ཀྱི་གནད་བསྟན་པ་མཁའ་
དབྱིངས་ཟང་ཐལ། ..................92
གནས་ལུགས་འོད་གསལ་སྙིང་པོ། .......................95
སྤྱོད་ཡུལ་ལམ་ཁྱེར་གནད་བརྒྱ་གཅིག་འདུས། ..........…..
。
。
。
。
。
。
。
。
。
。
。
。
。
。



.........
འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལེགས་ཉེས་འབྱེད་པའི་ཨ་དཱར་ཤ།
གདམས་པ་རང་གྲོལ་ཟང་ཐལ། .. ........
གདམས་ངག་གནད་ཀྱི་མིག་ཐུར། ...
ཞལ་གདམས་ཐོག་མཐའ་བར་དགེ། ..................
གདམས་པ་ཉམས་མཚར་གསང་གཏམ། ..................
དམ་ཚིག་གི་དཀའ་གནད་ངེས་དོན་འབྲུག་སྒྲ། ..............101
རིག་པ་ངོ་སྤྲོད་གཅེར་མཐོང་ཟང་ཐལ། ....................102
ཞལ་གདམས་གནད་ཀྱི་སྒྲོན་མེ་ཐར་པའི་ལམ་སྟོན། .........103
བསླབ་བྱ་ནགས་ཀྱི་ན་ཆུང་གི་གླུ་དབྱངས། ................105
སྤྲིངས་ཡིག་བླང་དོར་གསལ་བའི་མེ་ལོང་། .................108
ཞེན་འཛིན་འཕྲང་སྒྲོལ་གནད་ཀྱི་གདམས་པ། ............109
ཞལ་གདམས་གནད་ཀྱི་མེ་བཙའ། ..........
དྲིས་ལན་དྲང་པོར་བརྗོད་པའི་གཏམ་དམ་པའི་ཞལ་ལུང་། ....112
ལྟ་སྒོམ་སྤྱོད་པའི་ལམ་གནད་ཀུན་བཟང་ཐུགས་ཀྱི་ཏི་ལ་ཀ ...114
གདམས་ངག་འཁྲུལ་རྟོག་རང་གྲོལ། ......................117
རྟོགས་བརྗོད་སྤྲིན་གྱི་ཟློས་གར། ...….....................117
ཞལ་གདམས་གནད་ཀྱི་ཐུར་མ། .....
འབེལ་གཏམ་བདུད་རྩིའི་ཟེགས་མ། ......................
གདམས་ངག་རྐང་བཞི་མ།
...111



དཀར་ཆག
....127
....135
སྙིང་གཏམ་སེམས་ཀྱི་སྐྱོ་གྲོགས། ........................122
ཀ་རྩོམ་ཟླ་བའི་ཞུན་ཐིགས། ..........................125
ངོ་མཚར་རྡོ་རྗེའི་དོ་ཧ། ............
དམ་པ་མཆོག་ལ་གཏམ་དུ་གསོལ་བ་གཞན་ཕན་སྤྲིན་གྱི་རྔ་སྒྲ།….....128
དབུ་མའི་གཞུང་ལ་བསླབ་པར་གདམས་པ་ལྟགྲུབ་ངེས་འབྱེད།........132
བློ་སྦྱོང་ཡིད་ཀྱི་མུན་སེལ། ....
རིག་སྟོང་རྗེན་པའི་རང་གནད་སྟོན་པ་དྲི་མེད་ཤེལ་དཀར་མེ་ལོང་། .....137
མཆིད་ལན་ཐེ་ཚོམ་སྒྲོག་འགྲོལ། ........................140
འཕྲང་སྒྲོལ་ཟླ་བའི་སྒྲོན་མེ། ............................143
འདི་ཕྱི་བར་དོའི་ལམ་ཁྱེར་དམ་པའི་ཞལ་ལུང་། ............144
རྩོལ་མེད་ཡེ་རྫོགས་ཀྱི་གདམས་ཕྲན་ཡིད་དཔྱོད་འཕྲང་སྒྲོལ།..148
བློ་གསལ་གཞོན་ནུ་ལ་སྤྲིངས་པའི་གཏམ་དཔྱིད་ཀྱི་ཀོ་ཧུའི་
དབྱངས་སྙན།། .............
བྱིན་རླབས་ལམ་ཁྱེར་སྙིང་པོའི་ཡང་བཅུད། ................152
ཆོས་འདུལ་རིན་པོ་ཆེ་ལ་འཇུག་པའི་གཏམ་ཞི་བསིལ་
བདུད་རྩིའི་གྲུ་ཆར། .......
གནད་གསུམ་གདམས་པ་སྙིང་གི་ཡང་ཞུན། ...............157
ཐོས་བསམ་སྒོམ་གསུམ་ལ་གཞོལ་བར་གདམས་པ་བདེན་གཏམ་ །
སྤྲིན་སྒྲའི་སྙན་དབྱངས། ...
....159
.......148
.......152



སྒོན་མེ། ....……….
འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཞལ་གདམས་གོ་བདེ་ངེས་ལེགས་སྒྲོན་མེ། .................162
གདམས་ངག་ངོ་མཚར་མཆོད་སྤྲིན། ། ...........163
ཟབ་མོ་ལྟ་ཁྲིད་གཅེར་མཐོང་རང་གྲོལ། ....................171
ཐོག་མཐའ་བར་གསུམ་གྱི་བསླབ་བྱ་ཐར་ལམ་གསལ་བའི་
.........173
ཞལ་ཆེམས་བརྡ་ལུང་མི་འགྱུར་གསང་བའི་རྒྱ་ཅན། ...….….....177
རོ་སྙོམས་བརྟུལ་ཞུགས་ཀྱི་གདམས་པ་རེ་དོགས་ཚར་གཅོད། ..........177
འོད་གསལ་ཐོད་རྒལ་གྱི་ལམ་ཁྲེགས་ཆོད་ལས་ཁྱད་པར་བདུན་
གྱིས་འཕགས་ཚུལ་ཟིན་བྲིས་འོད་གསལ་ཉི་ཟླ། ..........178
མཉམ་ཉིད་རྡོ་རྗེའི་ཚིག་བཅུ། .............................181
འཁོར་གྱི་སྣང་ཚུལ་སྟོན་པའི་མཚར་གཏམམེ་ལོང་གསར་པ། ...........182
ཡིན་གསུམ་གྲུབ་བཞི་མ། ....... ...........183
ཕྱག་འཚལ་ཞིག་གི་འགྲེལ་བ་ཐོར་བུ། ...………................183
སྨོན་ལམ་ནམ་ཞིག་དཔལ་རི་མ། ..
...........184
བསྟོད་ཚོགས་ཕྱོགས་བསྡུས། །
ཕྱོགས་བཅུའི་སངས་རྒྱས་ལ་བསྔགས་པ་སྤྲིན་གྱི་རྔ་སྒྲ། ....…..185
བདེ་བར་གཤེགས་པ་སུམ་ཅུ་སོ་ལྔ་ལ་བསྟོད་པ་ལྷའི་རོལ་མོ། ..........187
བདེ་བར་གཤེགས་པ་བརྒྱད་ལ་བསྟོད་པ་ཚངས་པའི་
དབྱངས་སྙན། .........
.........194
...………..



དཀར་ཆག
རང་བྱུང་པདྨ་རྒྱལ་པོའི་མཛད་པའི་ཆ་ཤས་ལ་བསྔགས་པ་
ཨུཏྤལ་གཞོན་ནུའི་ཕྲེང་བ། .....
.....200
དཔལ་ཨོ་ཌི་ཡཱ་ནའི་སློབ་དཔོན་ཆེན་པོ་ལ་བསྟོད་པ་སྙན་ཚིག་
ཡིད་འཕྲོག་པདྨ་དཀར་པོའི་ཆུན་པོ། ...................202
རྒྱལ་བ་ཐམས་ཅད་བསྐྱེད་པའི་ཡུམ་དབྱིངས་ཕྱུག་བདེ་ཆེན་མཚོ་
རྒྱལ་མ་ལ་བསྟོད་པ་དཔྱིད་ཀྱི་དཔལ་མོའི་གླུ་དབྱངས། .....205
འཕགས་པ་འཇམ་དཔལ་ལ་བསྟོད་པ་བཻཌཱུརྱའི་ཆུན་པོ། .......207
རྒྱན་དྲུག་མཆོག་གཉིས་ལ་བསྟོད་པཨུ་དུམ་ཝ་རའི་ཆུན་འཕྱང།..........210
ཀུན་མཁྱེན་ཆོས་ཀྱི་རྒྱལ་པོ་ལ་བསྟོད་པ་ཡིད་འཕྲོག་པདྨ་
དཀར་པོའི་ཕྲེང་བ། ..................................212
ཡོངས་ཀྱི་དགེ་བའི་བཤེས་གཉེན་ཆེན་པོ་ཨོ་རྒྱན་འཇིགས་བྲལ་ཆོས་ཀྱི་དབང་
པོ་ལ་བསྟོད་བསྔགསགཞན་གསོས་དགའ་བའི་དབྱངས་སྙན། ..........222
དཔལ་སྤྲུལ་འཇིགས་མེད་ཆོས་ཀྱི་དབང་པོ་ལ་བསྔགས་པ་
དད་པའི་མྱུ་གུ། ....................226
རིགསབརྒྱའི་ཁྱབ་བདག་བཀའདྲིན་སུམ་ལྡན་གྱི་རྡོ་རྗེ་འཆང་ཆེན་པོ་དཔལ་
ལྡན་བླ་མ་དམ་པ་ཆོས་ཀྱི་རྗེ་གཞན་ཕན་སྣང་བ་ལ་བསྔགས་པ་
ཡོན་ཏན་རྒྱ་མཚོའི་སྤྲིན་ཀུན་ཏུ་བཀོད་པའི་རོལ་མོ། ................230
ཆོས་ཀྱི་རྗེ་ཆོས་ཀྱི་དབང་ཕྱུག་ཆོས་ཀྱི་རྒྱལ་པོ་མཚུངས་པ་མེད་པ་ཚད་མེད་
པའི་ཐུགས་རྗེའི་བདག་ཉིད་དཔལམགོན་བླ་མ་དམ་པ་གཞན་ཕན་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཆོས་ཀྱི་སྣང་བ་ལ་བསྟོད་པ་ཡིད་འཕྲོག་པདྨ་དཀར་པོའི་ཆུན་པོ། ......242
མཁན་སློབ་ཆོས་གསུམ་ལ་བསྟོད་པ་དད་པའི་མེ་ཏོག ........249
དབེན་པའི་ཡོན་ཏན་ལ་བསྔགས་པ་ལྷའི་རོལ་མོ། ....….....250
འདོན་ཆོག་ཕྱོགས་བསྡུས།
བླ་མའི་རྣལ་འབྱོར་བྱིན་རླབས་སྤྲིན་ཕུང༌། ..................256
བླ་མའི་རྣལ་འབྱོར་ཡེ་ཤེས་མཆོག་གཏེར། .................259
བླ་མའི་རྣལ་འབྱོར་བདེ་སྟོང་ལམ་གྱི་བོགས་འབྱིན། .........263
བླ་མའི་རྣལ་འབྱོར་དང་འབྲེལ་བའི་ཚོགས་མཆོད་བསྡུས་པ་
དཔལ་གྱི་བུམ་བཟང་། ..........
ཡང་ཟབ་རྡོ་རྗེའི་ཚེ་སྒྲུབ་འཆི་མེད་བཅུད་ལེན། ..............269
ཚེ་ཕུར་བསྒྲགས་མའི་རྣལ་འབྱོར་ཟབ་མོ། ......…...........272
དཔལ་ཆེན་རྡོ་རྗེ་སྲིན་པོའི་སྤྲོས་མེད་རྒྱུན་གྱི་རྣལ་འབྱོར། ......273
ཡང་གསང་འཛིན་པ་རང་གྲོལ་གྱི་བརྒྱུད་པའི་གསོལ་འདེབས་
བྱིན་རླབས་ཆར་འབེབས། ............................274
གསོལ་འདེབས་བསམ་པ་ལྷུན་གྲུབ་དང་འབྲེལ་བའི་མཆོད་ཆོག་
ཡིད་བཞིན་དབང་རྒྱལ། .....
གུ་རུའི་གསོལ་འདེབས་དངོས་གྲུབ་ཆར་འབེབ། .............311
གུ་རུའི་གསོལ་འདེབས་ཐུགས་རྗེའི་གློག་ཞགས། .........…..312
གུ་རུའི་གསོལ་འདེབས་བར་ཆད་ལམ་སེལ། ................314
.267
........277



དཀར་ཆག
ཀུན་མཁྱེན་ཆོས་ཀྱི་རྒྱལ་པོ་ཡབ་སྲས་ལ་གསོལ་བ་འདེབས་པ་
བྱིན་རླབས་ཆར་འབེབས། ..... ...................315
གུ་དྲག་དམག་བཟློག་བདུད་འགོང་ཚར་གཅོད། .............317
སྔགས་སྲུང་མའི་འཕྲིན་བཅོལ་རླུང་ནག་འཚུབས་མ། .........318
སྨོན་ལམ་མཁའ་སྤྱོད་མ། ................................319
སྨོན་ལམ་གཞན་ཕན་ནོར་བུ། ........... ..........319
བྱང་ཆུབ་སྤྱོད་པའི་སྨོན་ལམ་ཕན་བདེའི་གྲིབ་བསིལ། .........320
བཀྲ་ཤིས་མ་ཆགས་སྐྱོན་བྲལ། ........ ..........324
རྒྱུད་འགྲེལ།
འཇམ་དཔལ་སྒྱུ་འཕྲུལ་དྲྭ་བའི་རྒྱུད་ཀྱི་མཆན་འགྲེལ་རྒྱུད་དོན་
རབ་གསལ་ཉི་ཟླའི་སྣང་བ། ......….
........325
ཞལ་བཀོད་སྟོང་ཐུན། །
ཆོ་འཕྲུལ་ཟླ་བའི་བུམ་སྒྲུབ་ཆེན་མོའི་ཞལ་བཀོད་སྟོང་ཐུན་
ཉུང་གསལ། .....
..410



ཉམས་མགུར་ཕྱོགས་བསྡུས། །
༄༅། །ཨ་འཐས་འཛིན་ཞེན་གྲོལ་བའི་རྟོགས་སད་
ཉམས་ཀྱི་རྒྱང་གླུ།
དྲན་པས་གདུང་སེལ་ཆོས་ཀྱི་རྗེ། །གཞན་ཕན་ཆོས་ཀྱི་སྣང་བར་
འདུད། །བུ་གསོན་དང་ལས་ཅན་ནོར་བུའི་མིང་། །གང་ཤར་གྱི་ཉམས་
གླུ་ཅུང་ཟད་ལེན། །མི་ཁོ་བོའི་རིགས་བདག་གཞན་ཕན་པས། །གསང་
གསུམ་གྱི་བྱིན་བརྒྱུད་བུ་ལ་གནང་། །བློ་བྲལ་ལ་ཕོ་ཚོད་མ་དགོས་ཙམ།།
ཤུགས་འབྱུང་གི་ཉམས་རྟོགས་འདི་འདྲ་སྐྱེས། །རིག་སྟོང་གི་རང་ཞལ་
རྗེན་པར་བུད། །གོ་ཡུལ་བློས་བྱས་ལ་རག་མ་ལས། །ཐ་མལ་རང་
ལུགས་སུ་གུ་རེ་ཡངས། །ཀུན་རྟོག་རང་གྲོལ་དུ་བློ་རེ་བདེ། །ཞེན་མེད་
གཅེར་ཡན་གྱི་རྣལ་འབྱོར་ལ། །ལྟ་སྒོམ་གྱི་མིང་འདོགས་རྡུལ་ཙམ་མེད།།
ཆོས་མེད་བྱར་མེད་ཀྱི་གཉའ་ཡངས་པོ། །གུ་ཡངས་བློ་བདེ་ཞེས་མི་
ཟེར་ རམ། །ཐེག་བརྒྱད་བློས་བྱས་ ཀྱི་ལྟ་གྲུབ་ལ། །ཨ་འཐས་ཉིང་
འཁྲུལ་ཚོ་གང་དགྱེས་མཛོད། །ཆོས་ལ་བྱར་མེད་ཀྱི་བློ་རྒོད་འདི། །ཀློང་
ཆེན་རབ་འབྱམས་ཀྱི་གཅེས་ཕྲུག་ཡིན། །ཟབ་ཟབ་གདམ་ཕྲན་གྱི་མྱོང་
ཞེན་ལ། །རྟོགས་པའི་དེ་ཉིད་དུ་རློམ་པ་ཚོས། །ད་དུང་གཉན་ཁྲོད་དུ་
ཐུན་མཐའ་ཆོད། །ངེས་ཤེས་བློ་སྙམ་གྱི་འཛིན་སྟངས་དེས། །གཉུག་
མའི་རང་ཞལ་ལ་སྒྲིབ་ལས་ཆེ། །དྲན་པ་རྒྱུན་འབྱམས་ཀྱི་གོམས་ཉམས་
ཙམ། །བརྟན་ཡང་བཅོས་མ་ཡི་བསམ་གཏན་དེས། །ཟང་ཐལ་ཐོག་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བབས་ལ་རེག་པར་དཀའ། །ལོ་ཟླའི་བྱས་ཡུས་ཀྱིས་སྒོམ་པ་ཚོའི།།
སྒོམ་བློའི་ཨ་འཐས་དེས་འཆིང་གིས་དོགས། །རིག་པ་གཅེར་ཡན་དུ་
རྟོགས་ཙ་ན། །ཤར་གནས་ཆོས་ཉིད་ཀྱི་རང་ངོར་མཉམ། །ལམ་ཁྱེར་
ཆོས་ཉིད་དུ་སད་ཟིན་པའི། །བསྐྱང་བྱ་སྐྱོང་བྱེད་ཀྱི་ཐ་སྙད་བྲལ། །རྡོས་
བཅས་ལུས་རྒྱ་དང་བྲལ་མ་ཐག །འོད་གསལ་ཆོས་ཉིད་ཀྱི་ནམ་མཁའ་
ལ། །གཅེར་གྲོལ་རིག་སྟོང་གི་ཁྱུང་ཆེན་ལྡིང༌། །མཐའ་བརྒྱད་བློས་
བྱས་ཀྱི་གོལ་ས་ཆོད། །གཞི་གྲོལ་རང་བཞག་ཏུ་བཙན་ས་ཟིན། །དེ་
སྐད་བྱར་མེད་ཀྱི་གུ་ཡངས་པོ། །གང་ཤར་ཉམས་མཚར་གྱི་ཐོལ་གླུ་
འདི། །ལས་ འཕྲོ་ སྐལ་ ལྡན་ གྱི་ སྒོམ་ཕྲུག་ ལ། །གསང་ གཏམ་ ནང་
ལུགས་སུ་ཕུལ་བ་ལགས། །ཞེས་ཉམས་མཚར་དུ་སྤྲང་སྨྱོན་ཡོན་ཏན་མགོན་པོས་བྲིས་
ཏེ་ཕུལ་བ་དགེ། །
༄༅། །རེ་དོགས་དབྱིངས་སུ་དག་པའི་གླུ་ཆུང་།
རྗེ་སངས་རྒྱས་ཀུན་དངོས་རྡོ་རྗེ་འཆང་། །དྲིན་འཁོར་ཐབས་
མེད་པའི་གཞན་ཕན་པ། །དུས་འདི་ནས་བྱང་ཆུབ་མ་ཐོབ་བར། །མི་ཁོ་
བོའི་བློ་གཏད་གཅིག་ཆོག་ཡིན། །ཕ་སངས་རྒྱས་དེ་ཡི་བཀའ་དྲིན་གྱིས།།
སེམས་ཆོས་ཉིད་མ་དང་རང་ཞལ་མཇལ། །ད་ཇི་ལྟར་བྱས་ཀྱང་སྐྱིད་
པར་མཆིས། །ཤུགས་འབྱུང་གི་གླུ་ཆུང་ལེན་སྙིང་འདོད། །གཤིས་བློ་
བྲལ་དབུ་མའི་ལྟ་བ་དང༌། །ཟང་ཐལ་རིག་པའི་ཐིག་ལེ་གཉིས། །



ཉམས་མགུར་ཕྱོགས་བསྡུས།
བསམ་བརྗོད་བྲལ་བའི་ངང་དུ་གཅིག །ད་མང་པོའི་རེ་དོགས་བྱ་མ་
དགོས། །དུག་ལྔ་རང་ཡན་གྱི་ཀུན་རྟོག་དང༌། །རང་གནས་ཀ་དག་གི་
དགོངས་པ་གཉིས། །ཡེ་གྲོལ་ཟང་ཐལ་གྱི་གཤིས་སུ་གཅིག །སྤང་བླང་
གི་ཨ་འཐས་བྱ་མ་དགོས། །མ་དག་འཁོར་བའི་སྣོད་བཅུད་དང་། །དག་
པ་སྐུ་ལྔའི་རང་ཞལ་གཉིས། །ཡེ་དག་མཉམ་རྫོགས་གཤིས་སུ་གཅིག །
བླང་དོར་རྩོལ་སྒྲུབ་བྱ་མ་དགོས། །སྣང་བ་སྣ་ཚོགས་ཀྱི་རྟེན་འབྲེལ་
དང༌། །སྟོང་ པ་ རིག་ པའི་ རང་ སོ་ གཉིས། །སྐྱེ་འགགས་བྲལ་བའི་
གཤིས་སུ་གཅིག །བདེན་གཉིས་རེས་འཇོག་གི་གཞི་རྩ་བྲལ། །བློ་
འདས་ལ་དྲན་པས་བསྐྱང་རྒྱུ་མེད། །རང་བབས་ལ་རྟོག་པས་ཇི་ལྟར་
འཆོས། །བྱ་བྲལ་ནམ་མཁའ་ཕྱམ་ཕྱམ་གཅིག །གུ་ཡངས་བློ་བདེ་རུ་ཨ་
ལ་ལ། །ཀུན་ཏུ་བཟང་པོའི་རང་ཞལ་མཐོང་། །མཆོག་ཐུན་ཀུན་གྱི་
རྒྱལ་པོ་འགྲུབ། །འཐོབ་བྱའི་རེ་དོགས་རང་ངོར་དག །བློས་བྱས་ཀྱི་
བསྐྱེད་རྫོགས་ལ་ལྟོས་མི་འཆའ། །ཉམས་དགའ་ འོ་ སྐྱིད་དོ་མཐའ་
དབུས་བྲལ། །ཟང་ངེ་ཐལ་ལེ་བསམ་ངོ་བྲལ། །དོན་འདི་བླ་མའི་དྲིན་
གྱིས་མཐོང་། །བརྗོད་བྲལ་གུ་ཡངས་སུ་སྐྱིད་ཉལ་བྱེད། །སྤྲང་པོ་ཡོན་
ཏན་མགོན་པོ་བདག །རང་བྱས་ཀྱི་བསམ་རྒྱ་མི་ཆེ་ཞིང་། །ལོ་ཟླ་ཡི་
སྡུག་བཙིར་མ་བྱས་ཀྱང་། །མོས་གུས་ཀྱིས་ཕ་ཕོགས་ཐོབ་པས་འཚེངས།
ཨ་ལ་ལ་ཧོ། ། ཞེས་རང་གཅིག་པུ་སྐྱིད་པའི་མལ་དུ་གུ་ཡངས་ཤིང་བློ་བདེ་བ་ལགས་སོ། །



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །གང་ཤར་ཉམས་ཀྱི་ཐོལ་གླུ་འཁྲུལ་བ་གཞི་གྲོལ།
ཨ་ཧོ་ཡེ། ཀུན་མཐོང་དབེན་ པའི་ ཁྲོད་ན་བྱར་མེད་ཀྱི་རྣལ་
འབྱོར། །རང་བབས་བདེ་བའི་གཤིས་ལུགས་གུ་ཡངས་སུ་སྐྱོང་བའི། །
ཉམས་དགའ་ཀུ་སུ་ལུ་པའི་རྣམ་ཐར་ལ་གཟིགས་ནས། །ལུགས་གཉིས་
འདུན་མའི་བྲེལ་ཟིང་གཡས་ཆུང་དུ་བོར་ཤོག །སྤྲང་ལུས་དུག་པོའི་
ཁྲོད་ན་སོས་དལ་དུ་ཉལ་ཡང་། །མ་བཅོས་རིག་པའི་རང་ཞལ་གསལ་
འགྲིབ་དང་བྲལ་བ། །བྱས་བྱས་བསྒྲུབ་བསྒྲུབ་མང་པོའི་ཤོམ་ར་ནི་མི་
དགོས། །བྱར་མེད་ལྷོད་པོར་ཉལ་བའི་གུ་ཡངས་ངའི་སྐྱིད་པ། །སྣང་
སེམས་སྒྱུ་མར་མཉམ་པའི་གཏད་མེད་ཀྱི་རྣལ་འབྱོར། །གཟུང་འཛིན་
ཐད་ཀར་ཞིག་པ་ལམ་ཁྱེར་གྱི་རྩེ་མོ། །ཆོས་ཟད་ཆོས་ལས་འདས་པའི་
ལྟ་སྒོམ་གྱི་ཕུ་ཐག །རང་བབས་གཤིས་སུ་ཆོད་པའི་སྨྱོན་པ་ངའི་སྐྱིད་
པ། །བློ་བྲལ་རིག་པའི་ཁྱེའུ་ཆུང་ཡར་ཡར་ལ་ཕེབས་དང་། །ཟང་ཐལ་
གྲུབ་བརྒྱའི་གཤེགས་ཤུལ་ཐག་རིང་ན་མི་འདུག །སྣང་རིག་ཆོས་སྐུར་
མཉམ་པ་ཉམས་ལེན་གྱི་སྐྱེལ་སོ། །ད་ལྟ་མངོན་དུ་གྱུར་ན་རྩོལ་སྒྲུབ་
ཀྱིས་ཅི་བྱེད། །འཁྲུལ་བ་ནང་ནས་ཞིག་པའི་གུ་ཡངས་ཀྱི་རང་གཤིས། །
མ་བཅོས་རྗེན་ལ་འཇོག་པ་ཡབ་མེས་ཀྱི་རྣམ་ཐར། །འཁོར་བ་མིང་དུ་
ཟད་ལ་སྤང་བྱ་ནི་ཅི་ཞིག །འཁྲུལ་བ་གཞི་གྲོལ་རྟོགས་ན་འཁྲུལ་ཞིག་
གི་རྒྱལ་པོ། །མཉམ་ཉིད་རིག་སྟོང་ཐིག་ལེ་སྐུ་གསུམ་གྱི་ཞལ་སྐྱིན། །ཡེ་



ཉམས་མགུར་ཕྱོགས་བསྡུས།
ཡིན་སོ་མར་གློད་པ་ལྟ་སྒོམ་གྱི་མདོ་འགག །ཡིན་ལུགས་མངོན་དུ་གྱུར་
ན་ཀུན་བཟང་གི་རྒྱལ་ཐབས། །ཨ་འཐས་ས་ལམ་བརྩི་བའི་གུ་དོགས་
དེས་ཅི་བྱ། །མདོ་མེད་སྤྲང་པོའི་འདུན་མ་ཆིག་ཆོད་དུ་སྐྱོང་བ། །ལུགས་
གཉིས་འཛོལ་ས་མང་པོའི་འཁྱེར་སོ་དང་བྲལ་ཡང་། །རང་གྲོལ་ཤྲཱི་སེང་
ཧའི་རྣམ་ཐར་ལ་རེག་པ། །སྣ་ཚོགས་སྤོས་པའི་དྲ་བ་ཡོད་ཡོད་ནི་མི་
འདྲ། །ཀློང་ཆེན་ཆོས་ཀྱི་རྒྱལ་པོའི་དགོངས་བརྒྱུད་ཀྱི་ཕ་ཕོགས། །
མཚུངས་མེད་བླ་མའི་དྲིན་གྱིས་མངོན་སུམ་དུ་ཐོབ་ན། །མི་ཚེ་རི་ལ་
སྐྱེལ་བའི་བྱས་ཡུས་ཤིག་མེད་ཀྱང་། །བྱར་མེད་སྤྲང་པོའི་མདུན་ཕུགས་
མ་ནོར་ཙམ་ཡོད་འགྲོ། །ཨ་ཀྱང་རང་རྩིས་ཆེ་བའི་ཨོ་ཟོབ་ཀྱིས་ཅི་བྱེད།།
ཡིན་མིན་ཚིག་ལ་ཞེན་པའི་ཨ་འཐས་དེ་བསྐྱུར་དང་། །ཆོས་ལ་བྱ་རྒྱུ་
མེད་པའི་བློ་རྒོད་ཀྱི་རྦད་ཐག །ཁྲེལ་མེད་ཐད་ཀར་གཅོད་པ་སྨྱོན་པ་
ངའི་རང་གཤིས། །ལང་ཀ་པུ་རིའི་རྒྱལ་ཁབ་མངོན་སུམ་དུ་བསྙེག་ཚེ། །
ཕ་གཅིག་དྲིན་ཅན་བླ་མའི་ཞབས་པད་ལ་བསྟེན་ནས། །སྦྱོར་སྒྲོལ་
གསང་བའི་ཐབས་ཆེན་ཤུགས་འབྱུང་དུ་སྤྱོད་པ། །འབྲེལ་ཚད་དོན་དང་
ལྡན་པའི་རྣམ་ཐར་ལ་སྦྱོར་འགྲོ། །ཧ་ཅང་གཉེན་བཤེས་འབྲེལ་བའི་
དམ་པ་ཡི་མཆེད་གྲོགས། །ལུས་སྐྱེས་སྨྲ་ར་དཀར་པོའི་རྒྱན་མཛེས་
ཀྱིས་སྒེག་པའི། །རྣལ་འབྱོར་སྨྱོན་པ་ང་ཚོའི་རྗེས་ཤུལ་ལ་ཕེབས་དང་། །
མེ་ལོང་རྡོ་རྗེའི་གཟིམས་མལ་ཟིན་ཙམ་དུ་སླེབ་འགྲོ། །ཐོལ་བྱུང་མགྲིན་
པའི་རྫ་རྔ་ལྷུང་ལྷུང་དུ་བརྡུངས་པས། །ཐོལ་སྐྱེས་རྟོག་པའི་རི་མོ་རང་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མལ་དུ་ཞིག་ནས། །བློ་བྲལ་གཤིས་ཀྱི་མལ་དུ་རང་བྱུང་གི་ཁྱེའུ་ཆུང་། །
བློ་རྒོད་གཅེར་བུར་ཉལ་བའི་བག་ཡངས་ལ་ཆས་སོ། །སྐྱབས་གཅིག་
དྲིན་ཅན་བླ་མ་རྒྱལ་ཀུན་གྱི་ཞལ་སྐྱིན། །དོན་དམ་རིག་པའི་ཀློང་ན་འདུ་
འབྲལ་ནི་མི་དམིགས། །ཨ་ཧོ་ བློ་དང་ བྲལ་བའི་བྱར་མེད་ཀྱི་རྣལ་
འབྱོར། །རེ་དོགས་མཐའ་ལས་གྲོལ་བའི་སྐྱིད་གླུ་འདི་ཐལ་ལོ། །
༄༅། །རྟོགས་པའི་འདྲ་འབག་སྙན་འགྱུར་དཔྱིད་ཀྱི་
རྒྱལ་མོའི་དབྱངས་སྙན།།
སྐྱབས་ ཀུན་ འདུས་ པའི་སྤྱི་གཟུགས་དྲིན་ཆེན་ གྱི་ བླ་ མ། །སྤྱི་
གཙུག་ འཁོར་ ལོའི་ རྒྱན་ དུ་ འབྲལ་ མེད་ དུ་ བཞུགས་ ནས། །གསང་
གསུམ་ཡེ་ཤེས་བྱིན་བརྒྱུད་རྩོལ་མེད་དུ་གནང་དང༌། །གཞོན་ཆུང་སྣང་
བ་སྤྲོ་བའི་རྒྱང་གླུ་ཞིག་ལེན་ནོ། །བློ་བྲལ་རིག་པའི་རང་ངོ་ཟང་ཐལ་དུ་
བསྐྱངས་པས། །ཆེད་འཛིན་བློ་ཡི་རི་མོ་མཉམ་ཉིད་དུ་དག་སྟེ། །འདི་
ཞེས་དྲན་པའི་འཆིང་བྱེད་རང་གྲོལ་དུ་སོང་ནས། །མཉམ་རྗེས་ཐ་དད་
འབྱེད་པའི་སྤུ་རིས་ནི་མ་དམིགས། །ཟ་ཟི་ཉམས་ཀྱི་འཆར་སྒོ་ཡོད་ཡོད་
ནི་མི་འདྲ། །ཡེ་གྲོལ་ཕྱལ་བའི་རང་གཤིས་རྒྱ་ཡན་དུ་གློད་པས། །ཀུན་
རྟོག་ཆོས་སྐུར་མཉམ་པའི་རྣལ་འབྱོར་གྱི་སྣང་ངོར། །འཁོར་འདས་
བཟང་ངན་དབྱེ་བའི་མཁན་པོ་ནི་མ་དམིགས། །ཟང་ཐལ་གྲུབ་བརྒྱའི་
གཤེགས་ཤུལ་བློ་བྲལ་གྱི་རྒྱལ་ཐབས། །རྩོལ་མེད་ཆིག་རྫོགས་ནོན་པ་



ཉམས་མགུར་ཕྱོགས་བསྡུས།
ཀློང་ཆེན་གྱི་ཞལ་སྐྱིན། །མཚུངས་མེད་དྲིན་ཅན་ཆོས་རྗེའི་ཞབས་པད་
ལ་རེག་པས། །འདི་བདེ་ཕྱི་མར་སྐྱིད་པའི་སྣང་ཟོ་འདི་བདེ་བ། །བྱུང་
རྒྱལ་མགྲིན་པའི་དབྱངས་སྙན་ཐད་ཀ་རུ་བསྒྱུར་བཏང་། །དགྲ་གཉེན་
ཆགས་སྡང་སྣང་བ་ཡིད་ཡུལ་དུ་མ་དམིགས། །བསྟོད་སྨད་བྲག་ཆའི་
གཏམ་ལ་དགག་སྒྲུབ་ནི་མ་མོས། །གང་སྣང་ཆོས་ཉིད་རོལ་པར་དབྱེ་
བསལ་ནི་མ་མཆིས། །རྐྱེན་སྣང་ཆོས་སྐུར་མཉམ་པའི་གུ་ཡངས་ངའི་
སྐྱིད་པ། །འདིར་སྣང་བྱིས་པའི་འདུན་མ་གང་དགའ་རུ་བསྐྱུར་ཐོང་། །
རྟེན་མེད་སྨིག་རྒྱུའི་རི་མོ་སྤང་བླང་ལས་འདས་པ། །ཆགས་སྡང་རྟོག་
པའི་བྱ་རྗེས་ཡོད་ཡོད་ནི་མི་འདྲ། །རིག་སྟོང་ནམ་མཁའི་ཆོ་འཕྲུལ་རང་
མལ་དུ་དག་པས། །བྱ་བྱ་བྱེད་བྱེད་མང་པོའི་སྤྲེལ་རྩེད་དེ་བསྐྱུར་ཐོང་། །
ཐམས་ཅད་ཐམས་ཅད་བོར་དང་ཐོབ་ཤོར་ནི་མི་འདུག །མཁའ་མཉམ་
རེ་དོགས་ཟད་པའི་རྒན་པོ་ངའི་སྐྱིད་པ། །གཞོན་ཆུང་ལང་ཚོས་དྲེགས་
པའི་སྡེ་དགོན་གྱི་ཁྲོད་ན། །ལྟོས་མེད་གཅེར་བུར་ཉལ་བ་སྨྱོན་པ་ངའི་
རང་གཤིས། །ཚུལ་འཆོས་བཅོས་མའི་ངང་ཚུལ་གར་སོང་ནི་མི་འདུག །
གཏད་མེད་རྒྱ་གྲོལ་ཀློང་ཡངས་དྲིན་ཅན་གྱི་ཐུགས་རྗེས། །ཨ་ཧོ་བློ་
བདེའི་མལ་ནས་ཆོས་ཟད་དུ་ཐལ་ལོ། །ང་ནི་བྱར་མེད་ཀློང་གྲོལ་གཅན་
གཟན་གྱི་བུ་རྒྱུད། །རྟོག་མེད་རོ་ཁང་འགྲིམ་ལ་སྤྲོ་བ་ཞིག་མེད་ཀྱང་། །
མཚོ་སྐྱེས་བླ་མའི་ཞལ་ཚབ་འཁྲུལ་མེད་ཀྱི་བཀའ་ལུང་། །རེ་ཞིག་སྙིང་
གི་བཅུད་ལས་འབྲལ་ཐབས་ནི་མ་མཆིས། །དེ་སྐད་ཆོས་མེད་སྤྲང་སྨྱོན་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྟ་མགྲིན་གྱི་མགོན་པོས། །ཤེས་ཉམས་སྣང་བ་འུར་བའི་གང་ཤར་གྱི་
གླུ་ཆུང་། །རུ་དམ་འོད་གསལ་གྲུབ་པའི་རྒྱལ་ཁབ་ཀྱི་དབུས་ནས། །
སྙན་འགྱུར་དཔྱིད་ཀྱི་རྒྱལ་མོའི་དབྱངས་སྙན་དུ་བླངས་སོ། །
༄༅། །གང་ཤར་རྒྱ་མ་གྲུའི་གསང་ཚིག །
ཨ་ཧོ། གཞི་དབྱིངས་གདོད་ནས་དག་པ་འོད་གསལ་གྱི་ཁང་
བཟང་། །གཞི་སྣང་རིག་པའི་ཐིག་ལེ་མཚོ་སྐྱེས་ཀྱི་རྡོ་རྗེ། །རང་རྩལ་ཡེ་
ཤེས་རོལ་པ་རིག་འཛིན་གྱི་ཚོམ་བུ། །ནམ་ཡང་འདུ་འབྲལ་མེད་པའི་ངོ་
མཚར་ལ་གཟིགས་དང༌། །བློས་བྱས་རྟོག་པའི་འདུ་འཕྲོ་ཡིད་དཔྱོད་ཀྱི་
འཆིང་བ། །བློ་བྲལ་རིག་པའི་གཤིས་སུ་རང་གྲོལ་དུ་དག་པས། །སྣ་
ཚོགས་བླང་དོར་མང་པོའི་རེ་དོགས་ནི་མི་གདའ། །བྱར་མེད་ཆིག་ཆོད་
རྟོགས་པའི་སྣང་ཤེས་འདིའི་སྐྱིད་པ། །གང་ཤར་སྤང་བླང་མེད་པའི་
ཆོས་ཉིད་ཀྱི་རང་འགྲོས། །རང་བཞག་ཆོས་ཉིད་དྲན་པས་བཅོས་མེད་
དུ་སྦྱངས་པས། །ཡེངས་ཡུལ་ཆོས་ཉིད་ཆེན་པོར་མཉམ་གྲོལ་དུ་དག་
པའི། །ཆོས་མེད་སྤྲང་པོའི་འདུན་མ་རྩེ་མོ་རུ་ཕྱིན་འདུག །ཨ་འཐས་ལྷ་
སྐུར་ཞེན་པའི་ཀུན་བརྟགས་དེས་ཅི་བྱ། །སྣང་ཞེན་རིག་པའི་རང་ངོ་ཡེ་
གྲོལ་དུ་འདུག་པས། །ད་གདོད་བཅོས་མའི་ལམ་གྱི་བསྒྲུབ་བྱ་ནི་མ་
དམིགས། །རང་བབས་བློ་བྲལ་གཤིས་སུ་གང་དགའ་རུ་ཉལ་འདུག །
ལྷ་དང་བླ་མའི་དགོངས་བརྒྱུད་རྩོལ་མེད་དུ་ཐོབ་པས། །ཉམས་དང་



ཉམས་མགུར་ཕྱོགས་བསྡུས།
བློས་བྱས་ཞེན་པ་རང་ས་རུ་ཟད་དེ། །ཟང་ཐལ་རྗེན་པའི་རང་ངོ་གསལ་
འགྲིབ་དང་བྲལ་བས། །མཉམ་རྗེས་ཐ་དད་འབྱེད་ཚེ་ཡོད་སྙམ་ནི་མ་
དམིགས། །ཚེ་གང་བསྒྲུབ་ལ་དྲིལ་བའི་བྱས་ཡུས་ཤིག་མེད་ཀྱང་། །རེ་
དོགས་ཐད་ཀར་ཞིག་པའི་བྱར་མེད་ཀྱི་རྒྱལ་ས། །མ་བཙལ་གཞི་ལ་
ཟིན་པ་བླ་མ་ཡི་བཀའ་དྲིན། །བསམ་བཞིན་དགའ་སྤྲོའི་སྣང་བ་འགོག་
མེད་དུ་འུར་སོང་། །དེ་སྐད་ཆོས་མེད་སྤྲང་པོས་གང་ཤར་གྱི་གླུ་ཆུང་། །
བདེན་རྫུན་མཐའ་ལས་འདས་པའི་གྱ་མ་གྱུའི་གསང་ཚིག །མོས་ལྡན་
རེ་བ་སྐོང་བའི་མཆིད་ལན་གྱི་ཚུལ་དུ། །འགོག་མེད་རྒྱ་ཤོག་ངོས་སུ་དེ་
འཕྲལ་དུ་བྲིས་སོ། །ཚེ་རིང་ཉི་མ་ལ་གསུངས་པའོ། ། །
༄༅། །འཁོར་འདས་རོ་མཉམ་དུ་ཤར་བའི་དོ་ཧ་
ངོ་མཚར་ཉམས་ཀྱི་རྒྱང་གླུ།
མགོན་ཡེ་ཤེས་སྐུ་ཅན་པདྨ་འབྱུང་། །དྲིན་འཁོར་མེད་མ་ཅིག་
མཁར་ཆེན་བཟའ། །དུས་རྟག་པར་སྙིང་གི་དཀྱིལ་ནས་དྲན། །དེང་
གདུང་བས་འབོད་དོ་ཐུགས་རྗེས་གཟིགས། །གནས་ངོ་མཚར་རུ་དམ་
གངས་ཁྲོད་དུ། །སྤྱང་ཆོས་མེད་ཡོན་ཏན་མགོན་པོ་བདག །ཉམས་སྣང་
ཤེས་སྤྲོ་བའི་སྟོང་ཐུན་དུ། །ཉམས་མཚར་གྱི་གླུ་ཆུང་ལེན་སྙིང་འདོད། །
ཨ་ཧོ། ཕྱི་སྣང་བའི་ཡུལ་ལ་བལྟས་ཙ་ན། །ཡུལ་བདེན་མེད་ཆུ་ཟླའི་
རྫུན་རིས་འདྲ། །བཟང་ངན་བླང་དོར་དུ་དབྱེ་བསལ་མེད། །རྟེན་མེད་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཟང་ཐལ་དུ་ཕྱལ་ལེ་བ། །ནང་འཛིན་པའི་སེམས་ལ་བལྟས་ཙ་ན། །
སེམས་དངོས་མེད་བར་སྣང་དག་པ་འདྲ། །རང་གསལ་གྱི་ཆོས་སྐུ་རྗེན་
ཡེ་རེ། །བཅས་བཅོས་དང་བླང་དོར་བྱ་མ་དགོས། །གནས་ཙིཏྟ་རང་
བྱུང་གི་གཞལ་ཡས་ན། །གཤིས་དྲན་རིག་འགྱུར་མེད་མཚོ་སྐྱེས་ཞབས།།
རང་བབས་བདེ་སྟོང་གི་མཁར་ཆེན་བཟའ། །དུས་རྟག་པར་འདུ་འབྲལ་
མེད་མཐོང་ནས། །མ་སྒྲུབ་ཡེ་རྫོགས་ཀྱི་དངོས་གྲུབ་ཐོབ། །རེ་དོགས་
ཨ་འཐས་ཀྱང་བྱ་མ་དགོས། །བརྒྱད་ཁྲི་བཞི་སྟོང་གི་བཞོན་པ་ཅན། །
གཡོ་བ་དྲི་བཞོན་གྱི་འགྲོ་འོང་ཀུན། །བརྗོད་བྲལ་ནཱ་ད་ཡི་དབྱངས་སུ་
རྫོགས། །བཟླས་བརྗོད་འབག་འབུག་ལ་རེ་བ་ཟད། །སྣང་སེམས་ཡེ་
གྲོལ་གྱི་ཀློང་སྒྲོམ་ན། །རང་གསལ་ཉག་གཅིག་གི་ཆོས་གཏེར་རྡོལ། །
སྣང་བ་དབང་བསྒྱུར་གྱི་འཕྲིན་ལས་མྱུར། །མཚན་བཅས་བླང་དོར་ལ་
ལྟོས་མི་འཆའ། །ཨོ་རྒྱན་གུ་རུ་ཡི་བཀའ་དྲིན་གྱིས། །ཉམས་མྱོང་ཀློང་
རྡོལ་གྱི་ལས་ཅན་བདག །སྣང་གྲག་བརྡའ་ཐབས་དང་དཔེ་ཆར་ཤར། །
ས་རྡོའི་སྙིང་གཏེར་ཚོ་ཅི་དགྱེས་མཛོད། །རིག་རྩལ་ཤར་གྲོལ་གྱི་གཏེར་
སྲུང་ལ། །གསོལ་མཆོད་གཏང་རག་ཀྱང་བྱ་མི་དགོས། །དགའ་སྤྲོའི་
ཉམས་ཤར་གྱི་གླུ་ཆུང་ལེན། །གཏད་མེད་གང་ཤར་གྱི་རྡོག་བྲོ་འཁྲབ། །
ལས་ཅན་གྱི་བླ་མ་མཆེད་གྲོགས་ཚོ། །ཀླུ་ཐུགས་ལ་སྤྲོ་ན་དེ་ལྟར་མཛོད།།
ངེད་སྤྲང་པོ་ལང་ཤོར་གྱི་སྨྱོན་པ་ལ། །རྩིས་གདབ་ཁྲིགས་ཆོད་གང་ཡང་
མེད། །ཨ་ལ་ལ་ཧོ། གནས་ལ་རྫ་བྲག་གངས་ཁྲོད་སྐྱིད། །གྲོགས་ལ་



ཉམས་མགུར་ཕྱོགས་བསྡུས།
མཁའ་འགྲོ་ཆོས་སྐྱོང་བཟང་། །ཆོས་ལ་པདྨའི་སྙིང་ཐིག་ཟབ། །ལྷ་དང་
བླ་མའི་ཐུགས་རྗེ་དང་། །མ་དང་མཁའ་འགྲོའི་རྟེན་འབྲེལ་གྱིས། །བཀྲ་
ཤིས་ཕུན་སུམ་ཚོགས་པ་ལགས། །ཆོས་ཀུན་རྨི་ལམ་སྣང་བ་འདྲ། །
ཤེས་ཉམས་འཁྲུལ་བའི་སྣང་ཆ་ལ། །བདེན་མིན་རྫུན་མིན་བག་ཆགས་
འགའ། །ཁོ་བོའི་ཡིད་ལ་ལྷུང་ལྷུང་དྲན། །དགའ་སྐྱོ་སྣ་ཚོགས་ཀྱིས་སྣང་
ཤེས་འུར། །གཏད་མེད་རིག་སྟོང་གི་གཤིས་ལུགས་སུ། །ཐམས་ཅད་ཡེ་
གྲོལ་དུ་བོར་ནས་སོང་། །ཧ་ཧོ། ཞེས་ས་གླང་ཟླ་ཚེས་ཉིན་རྫོགས་ཆེན་གངས་ཁྲོད་
བར་མ་ནས་མཁན་པོ་ཡོན་ཏན་མགོན་པོས་གང་ཤར་ཐོལ་བྱུང་དུ་བྲིས་པའོ།།དགེའོ།།བཀྲ་ཤིས།།
༄༅། །གསོལ་འདེབས་སྐྱིད་གླུའི་རྒྱང་འབོད།
ཨ་ཧོ་ཡེ། གཞི་དབྱིངས་ཁྱད་ཆོས་དྲུག་ལྡན་འོད་གསལ་གྱི་ཕོ་
བྲང༌། །མ་བཅོས་གཉུག་མའི་རང་ངོ་སྐུ་གསུམ་གྱི་ཞལ་ཚབ། །བླ་མ་ཕྱི་
ན་མི་བཞུགས་རང་རིག་ལ་རྫོགས་པ། །མངོན་སུམ་རྟོགས་པའི་བློ་ཆོད་
གཞོན་པ་ངའི་སྐྱིད་པ། །སྣང་བ་ལྷ་སྐུར་ཤར་བ་དག་ཆེན་གྱི་བསྐྱེད་
རིམ། །སྒྲ་གྲག་སྔགས་སུ་ཤེས་པ་རང་བབས་ཀྱི་བཟླས་བརྗོད། །རྟོག་
ཚོགས་ཡེ་ནས་གྲོལ་བ་ཆོས་ཟད་ཀྱི་སྐྱེལ་སོ། །གང་ཡང་ལམ་དུ་གྱུར་
པའི་སྤྲང་པོ་ངའི་སྐྱིད་པ། །འདི་འདྲའི་རྟོགས་པའི་ཕ་ཕོགས་རྗེ་བཙུན་
གྱི་སྐུ་དྲིན། །ནམ་ཡང་འཁོར་ཐབས་མེད་དོ་དྲིན་ཆེན་གྱི་བླ་མ། །ཤུགས་
འབྱུང་མོས་ གུས་ སོ་ མའི་ གདུང་ཤུགས་ ཀྱིས་ བསྐུལ་ནས། །གསོལ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འདེབས་རྒྱང་གླུའི་འབོད་པས་གླུ་ཆུང་ཞིག་ལེན་ནོ། །
༄༅། །གསང་ཆེན་ངེས་པའི་གནད་ཡིག་མ་ཐམ་རྒྱ་ཅན།
ཨེ་མ་ཧོ༔ རང་བཞིན་རྣམ་དག་འོད་གསལ་བའི དེ་ཉིད་ཤིན་ཏུ་
མི་གཡོ་བ སེམས་ཀྱི་རྡོ་རྗེ་རྒྱལ་ཀུན་གྱི༔ གསང་ཆེན་ཉག་གཅིག་ལ་
བཏུད་དེ༔ ཆོས་རྣམས་ ཀུན་ གྱི་གནས་ཆེན་པོ༔ འོད་ གསལ་ གཏིང་
མཐའ་བྲལ་བ་ནི༔ ལྔ་ལྡན་འོད་ཀྱི་སྙིང་པོ་ཅན༔ གཅིག་དང་དུ་མ་མེད་
པ་ལསཿ རང་གདངས་འགགས་མེད་ཡེ་ཤེས་ཀྱི སྣང་ཆ་ རང་བྱུང་
རྩལ་གྱི་ཆོསཿ བརྒྱད་དུ་ཤར་ཡང་ངོ་བོ་དབྱིངསཿ སུམ་ལྡན་ཆེན་པོར་
འུབས་ཆུབ་པའི ཡེ་གྲུབ་སྤང་བླང་བྲལ་བ་སྟེ ཡེ་རྒྱས་ཐོག་མ་མཐའ་
མ་མེད༔ ངོ་མཚར་ཆེན་པོ་རྡོ་རྗེའི་ཚིག གསང་ཆེན་གསང་བའི་སྙིང་པོ་
རཿ ཀློང་རྡོལ་ དགོངས་ པ་ རང་ ལ་ གསལ༔ སྤྲོས་ པ་ ཀུན་ གྱི་ མཐའ་
སྟོངས་པསཿ འདི་ཞེས་བརྗོད་པའི་ཚིག་ཟད་དེ༔ ཉག་གཅིག་ཡི་གེ་མེད་
པ་རུ༔ གསང་བ་ཀུན་གྱི་ཐོག་མར་ཤར༔ བྱིན་རླབས་རང་བྱུང་རྡོ་རྗེའི་
རྒྱུད ངེས་པའི་སྙིང་པོ་དམ་པ་རཿ བབས་ལས་བྱུང་བའི་ཡི་གེ་འདི
བསྟན་པ་ཀུན་གྱི་རྩ་བར་ཟུང༔ དེ་སྐད་བརྗོད་བྲལ་རྡོ་རྗེའི་ཚིག༔ ངོ་བོ་
ཉིད་ལས་བཅུད་ཕྱུང་སྟེ༔ སྟོན་པ་རང་ཤེས་ཉག་གཅིག་གིསཿ ཡེ་ཤེས་
རང་གདངས་འཁོར་རྣམས་ལཿ ཚིག་འདས་དཔེ་བྲལ་དོན་གྱི་གཞི ངོ་
བོ་ཉིད་དུ་ལྷུག་པར་བཤད ས་མ་ཡ༔ ཤེས་བྱ་དཔེ་བྲལ་གསུང་གི་གཞི



ཉམས་མགུར་ཕྱོགས་བསྡུས།
ཀློང་རྡོལ་ཡེ་ཤེས་ཉི་མ་ནི༔ ལས་ཅན་དག་པའི་སྙིང་དབུས་སཿ རང་
བབས་ཆེན་པོར་ཨ་ཐོ་རྒྱ༔ དབྱིངས་ཀྱི་ཡུམ་ཆེན་ཌཱཀྐི་ལྔསཿ ཤེས་རབ་
བདེ་སྟོང་ཕྱག་རྒྱའི་བརྡ༢ རིག་སྟོང་འགྱུར་མེད་ཐིག་ལེ་རཿ མཉམ་
སྦྱོར་གསང་བའི་བཀའ་རྒྱ་ཁྲོལཿ དེ་ཚེ་ཤེས་རབ་ཀློང་རྡོལ་གྱིསཿ སྤྲུལ་
སྐུའི་བསྟན་པའི་གཟུགས་དང་སྒྲ སྐལ་བ་ཅན་གྱི་སྤྱོད་ཡུལ་དུ༔ གང་
ཤར་སྦ་གསང་མེད་པར་བཀོད༔ ཨི་ཐི་རྒྱ་རྒྱ༔
༄༅། །དུས་སྦྱོར་དག་པའི་རྟེན་འབྲེལ་ཡེ་དག་
མེ་ཤེས་ཀྱི་འཁོར་ལོ།
དུས་སྦྱོར་ལམ་དུ་སློབ་པའི་གླུ། །བརྟན་གཡོའི་དུས་ཀྱི་རྣམ་པ་
ཀུན། །རྣམ་མེད་ཡེ་ཤེས་ཕྱག་རྒྱ་ཆེར། །ཡོངས་སུ་སྦྱོར་བའི་ཧེ་རུ་ཀ།
ཁྱབ་བདག་དཔལ་ལྡན་བླ་མར་འདུད། །ནང་ དུ་ རྩ་རླུང་ཐིག་ལེའི་
ཁམས། །འདུ་བར་འཕོ་བའི་བྱེད་པ་ལས། །ཕྱིར་སྣང་བརྟན་གཡོའི་
དུས་སྦྱོར་ཀུན། །ཡེ་དག་ཡེ་ཤེས་འཁོར་ལོ་རུ། །རྟོགས་ན་གཟའ་སྐར་
སྦྱོར་བ་སོགས། །གང་ཡང་ལྷ་དང་དཀྱིལ་འཁོར་ཏེ། །མཆོག་ཐུན་ཀུན་
གྱི་འབྱུང་གནས་ལས། །བཟང་ངན་བླང་དོར་དབྱེ་བསལ་མེད། །ཨེ་མ་
མེད་ སྣང་ འཁྲུལ་བའི་ཆོས། །ཕྱི་ནང་ གཉིས་ ཀ་ གཞི་མེད་ལ། །ཨ་
འཐས་བློ་ཡིས་རིས་སུ་བཅད། །བཟང་ངན་གཉིས་སུ་རློམ་པ་མཚར། །
མོ་བཤམ་བུ་མོའི་བྱད་གཟུགས་ལ། །མཛེས་དང་མི་མཛེས་གཉིས་ཕྱེ་
13



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ནས། །དགའ་དང་མི་དགར་འཛིན་པ་བཞིན། །དོན་མེད་འཁྲུལ་བས་
འགྲོ་འདི་བསླུས། །རྣལ་འབྱོར་སྣང་སེམས་གཅེར་གྲོལ་ལ། །སྤང་བླང་
བྱ་བའི་ཡུལ་མ་མཆིས། །དུས་སྦྱོར་རྐྱེན་ལ་རག་མ་ལས། །རེ་དོགས་
སྤང་བླང་རྡུལ་ཙམ་མེད། །སྲིད་ན་ལ་ལའི་སྣང་བ་ལ། །ལ་ལས་མུན་
པར་འཛིན་པ་བཞིན། །རང་རྟོག་ཞེན་པས་སོ་སོར་སྣང༌། །དོན་ལ་
ཐམས་ཅད་རྫུན་མཉམ་གཅིག །བཟང་པོར་རེ་བའི་ཞེ་འདོད་དང༌། །
ངན་པར་དོགས་པའི་འཁུ་འཁྲིགས་གཉིས། །རིག་སྟོང་གཉུག་མའི་ངང་
དུ་གཅིག །སྤང་བླང་བྱ་བའི་ཡུལ་མ་མཆིས། །སྣང་གསུམ་གདོད་ནས་
ཆོས་ཉིད་ངང༌། །སྐུ་གསུང་ཐུགས་སུ་འདུ་འབྲལ་མེད། །དེ་ལས་རྩལ་
དང་རོལ་པའི་ཆོས། །གང་ཡང་དཀྱིལ་འཁོར་གསུམ་དུ་ཤར། །ཨ་ལ་
ལ་ཧོ་གུ་རེ་ཡངས། །ཨེ་མ་ཧོ་སྟེ་ཡ་མཚན་ཆེ། །ཞེས་ཀྱང་སྨྲས་སོ། །
༄༅། །ཚོར་བ་བདེ་སྟོང་དུ་ཤར་བའི་བོགས་འབྱིན་གྱི་ཐོལ་གླུ།
ཨ་ཧོ། མཛེས་མཐོང་འདོད་ལྔའི་ཞེན་ཡུལ་རང་སྟོང་དུ་ཤར་བས། །
འོད་གསལ་རིག་པའི་ཁྱེའུ་ཆུང་ཤར་གྲོལ་གྱི་རྩེ་འཇོ། །འགྱུ་སྟོང་རང་
ཡལ་ཚོར་བ་བདེ་སྟོང་ལ་རོལ་བས། །ཡེ་གྲོལ་འཕོ་འགྱུར་མེད་པའི་
གནས་ལུགས་དེ་རྟོགས་བྱུང་། །འདོད་ཅིང་ཆགས་པའི་རྫུན་རིས་གར་
སོང་ནི་མི་གདའ། །དྲན་ཤེས་གཉེན་པོས་སྐྱོང་ཡུལ་ཡེ་འབྱམས་སུ་དག་
པས། །ཅི་བྱ་བློ་བྲལ་གཤིས་ཀྱི་གནས་ལུགས་ཀྱི་རང་ངོ༌། །རྟོག་བྲལ་
d



ཉམས་མགུར་ཕྱོགས་བསྡུས།
བདེ་བ་ཆེན་པོར་བསལ་བཞག་དང་བྲལ་འདུག །གཏད་སོའི་འཆིང་བ་
དམ་པོའི་ཞེན་འཛིན་དེས་ཅི་བྱ། །རང་བབས་གཤིས་ཀྱི་བཞུགས་ཚུལ་
གནམ་ཡན་གྱི་རང་ལུགས། །དུས་གསུམ་རྒྱུན་ཆད་མེད་པའི་ཤུགས་
འབྱུང་གི་ རང་ གཤིས། །རང་བབས་ནང་ ནས་ འཆར་བ་ ཨོ་རྒྱན་ གྱི་
ཐུགས་རྗེ། །བཞིན་ལེགས་ལང་ཚོའི་མདངས་བཀྲག་དབང་ཤེས་ཀྱི་
དགའ་སྟོན། །ཞེན་མེད་རྟོགས་པའི་སྣང་ངོར་དེར་འཛིན་དང་བྲལ་ཡང་།།
ཡུལ་རྗེས་རྟོག་པས་ཉུལ་བའི་བག་ཆགས་ཀྱི་རྫུན་རིས། །ནམ་མཁའི་
བྱ་རྗེས་ལྟར་རྟོགས་བོགས་འབྱིན་གྱི་རྩེ་མོ། །ཡུལ་ལ་དབང་པོས་རོལ་
བའི་རྩེད་འཇོ་ལ་རོལ་ཡང་། །ཡུལ་ཅན་རང་ངོར་དག་པའི་ཆོས་ཉིད་ཀྱི་
རྟོགས་ཚད། །ཡིན་མིན་རྩིས་གདབ་བྲལ་བའི་གཤིས་ལུགས་ལ་རེག་
པས། །སྣང་བ་དབང་སྒྱུར་སྤྱོད་པ་ཐག་རིང་ན་མི་འདུག །སྣང་རྐྱེན་
ཆོས་ཉིད་ཆེན་པོར་དབྱེ་བསལ་ལས་འདས་པས། །གང་ཡང་ལམ་དུ་
གྱུར་ལ་སྤང་བླང་ནི་ཅི་ཞིག །ཞེན་མེད་སོ་མར་འཇོག་པ་ཡབ་མེས་ཀྱི་
གཤེགས་ཤུལ། །བྱར་མེད་རྣལ་འབྱོར་ང་ཚོས་སྐད་ཅིག་ལ་བསྙེག་འགྲོ།།
གོ་ཡུལ་ཉམས་ཀྱི་སྟོང་འུར་དགོས་རྒྱུ་ནི་མི་གདའ། །བློ་བྲལ་རྗེན་ལ་
བུད་པ་ཀློང་ཆེན་གྱི་ཐུགས་རྗེ། །རྟོགས་པ་བྱུང་རྒྱལ་ཀློང་རྡོལ་བླ་མ་ཡི་
བཀའ་དྲིན། །ད་ནི་ཇི་ལྟར་བྱས་ཀྱང་སྐྱིད་པ་ཞིག་ལགས་མོད། ། ཅེས་
ཀྱང་བྱུང་རྒྱལ་དུ་སྨྲས་སོ། །
15



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །བློ་འདས་རྒྱ་ཡན་གྱི་ཐོལ་གླུ་རིག་པའི་
ཁུ་བྱུག་གི་མགྲིན་སྒྲ།
ཨ་ཧོ་ཡེ་ཟང་ཐལ་ལ་སྐྱོང་རྒྱུ་ནི་མི་གདའ། །བློ་འདས་ཀྱི་ཤེས་
རིག་རྒྱ་ཡན་དུ་ཁྲོལ་ཁྲོལ། །ཤར་གྲོལ་གྱི་རྟོག་ཚོགས་རང་ཡན་དུ་ཐལ་
ལོ། །གནམ་ཡན་གྱི་རང་གཤིས་གཅེར་བུ་རུ་ཆོད་འགྲོ། །ཞི་གནས་དང་
ལྷག་མཐོང་རྟོག་བརྟགས་ཀྱི་རི་མོ། །གཞུང་ལུགས་ཀྱི་ལྟ་གྲུབ་རྟོག་
དཔྱོད་ཀྱི་འདུ་ལོང༌། །ཨ་ཧོ་ཡེ་ཆོས་ཟད་རང་མལ་ནས་རྙེད་པས། །
བསྒོམ་སྒྲུབ་དང་བློ་རྟོག་ཚི་ཆད་དེས་ཅི་བྱ། །བླང་དོར་དང་ལྟ་བསྒོམ་
དོན་མེད་ཀྱི་ངལ་ཁུར། །རེ་འདོད་དང་ཆོས་བརྒྱད་སྨིག་རྒྱུ་ཡི་རི་མོ། །
གང་དགའ་རུ་བསྐྱུར་དང་རང་ས་ན་དག་འདུག །འདི་བྱ་དང་འདི་བྱེད་
ཁྲིགས་ཆགས་ནི་མི་གདའ། །ཐོག་བབས་ཀྱི་བསམ་གཏན་འདུ་འབྲལ་
ནི་མི་དམིགས། །རྒྱ་ཡན་གྱི་རང་གཤིས་བཅོས་བསྒྱུར་དང་བྲལ་ལ། ཨ་
ཧོ་ཡེ་གུ་ཡངས་སྤྲང་པོ་ངའི་སྐྱིད་པ། །ཆོས་བརྒྱད་ཀྱི་འདུ་ལོང་ཡུལ་ན་
ནི་མི་འདུག །མི་མེད་ཀྱི་གངས་སྟོད་རྫ་བྲག་གི་སྐྱིབས་སུ། །གྲོགས་
མེད་ཀྱི་སྤྲང་པོ་ཁྲེལ་མེད་དུ་མཆོང་འགྲོ། །ང་བདག་གི་གནས་གཞིའི་
མཛའ་གྲོགས་དང་འབྲེལ་འདྲིས། །ཅི་དགའ་རུ་བསྐྱུར་ལ་བྱུང་རྒྱལ་དུ་
ཆས་ཤོག །ཨ་ལ་ལ། ནོར་བཟང་ལའོ། །



ཉམས་མགུར་ཕྱོགས་བསྡུས།
༄༅། །ན་ཚ་ལམ་ལྷོང་སྐུ་གསུམ་གསལ་འདེབས།
དྲན་པས་གདུང་སེལ་གཞན་ཕན་པ། །སྙིང་རུས་པའི་གཏིང་ནས་
གསོལ་བ་འདེབས། །རྐྱེན་ལམ་དུ་སློང་བར་བྱིན་གྱིས་རློབས། །ནང་
འབྱུང་བཞི་འཁྲུགས་པའི་ཟུག་གཟེར་དང་། །གཤིས་རིག་པའི་ཐིག་ལེ་
ཞལ་མཇལ་བས། །རྐྱེན་ཆོས་སྐུར་གྲོལ་བའི་ཉམས་མྱོང་སྐྱེས། །ནད་
གདོན་སྤང་བློ་བདག་ལ་མེད། །འབྱུང་བཞི་འདུས་པའི་སྒྱུ་ལུས་འདི། །
སྒྱུ་མས་སྤྲུལ་བའི་རྟ་གླང་བཞིན། །སྣང་ཙམ་ཉིད་ལས་རང་ངོར་སྟོང་། །
ན་ཚ་ཟུག་རྔུའི་ཡུལ་མ་མཆིས། །ན་བར་འཛིན་པའི་ཀུན་རྟོག་འདི། །
འགྱུ་སྟོང་བར་སྣང་བྱ་རྗེས་འདྲ། །སྐྱེས་དང་གྲོལ་བ་དུས་མཉམ་པས། །
ན་ཚ་ཟུག་རྔུའི་ཡུལ་མ་མཆིས། །ན་བའི་སེམས་ལ་ཚུར་བལྟས་པས། །
ཟང་ ཐལ་ སྟོན་གྱི་ནམ་མཁའ་འདྲ། །མཁའ་མཉམ་ དག་ པར་ ཕྱམ་
གདལ་ལེ། །ན་བ་ཆོས་སྐུའི་གསལ་འདེབས་ཡིན། །ན་མཁན་རྟོག་པ་
རྗེན་ཁྲིགས་སེ། །རང་གསལ་ཉག་གཅིག་མཚོན་བརྗོད་འདས། །ན་བ་
ལོངས་སྐུའི་གསལ་འདེབས་ཡིན། །ན་བར་འཛིན་པའི་ཀུན་རྟོག་འདི། །
ཡོད་ཡོད་འདྲ་ལ་རང་ངོར་སྟོང་། །ཤར་གྲོལ་རང་དག་རྗེན་ཡེར་ཡེར། །
ན་བ་སྤྲུལ་སྐུའི་གསལ་འདེབས་ཡིན། །ན་བས་ཚེ་འདིའི་ཞེན་པ་ཆུང་། །
ན་བས་དགེ་སྦྱོར་སྲང་ལ་འདེགས། །ན་བས་སྔོན་བསགས་ལས་ངན་
འཛད། །ན་ཚ་ཆོས་ཀྱི་བསྐུལ་འདེབས་ཡིན། །ན་བ་རིག་པའི་གྲོགས་
17



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སུ་འཆར། །ན་བས་ཉམས་ཀྱི་སྒྲིབ་གཡོག་སྟོར། །ན་བས་རྣལ་འབྱོར་
ལྷོང་ལ་འདེགས། །ན་ཚ་ལམ་གྱི་བོགས་འབྱིན་ཡིན། །ན་བས་མི་ཚད་
འཆི་བ་ཡང་། །མྱ་ངན་འདས་པའི་བསུ་མ་ཡིན། །འཁྲུལ་བ་ངལ་གསོའི་
བསྟི་གནས་ཡིན། །རྟོགས་ན་གདོད་མའི་གྲོལ་ས་ཡིན། །དེ་ལྟར་ན་ཚ་
སྐྱེ་འཆི་སོགས། །རྩལ་གྱི་འཆར་ཚུལ་གང་ལ་ཡང་། །བཅས་བཅོས་
བྱེད་ན་རྣལ་འབྱོར་མིན། །ན་དགའ་ཤི་སྐྱིད་རྣལ་འབྱོར་ལགས། །བན་
སྤྱང་ཡོན་ཏན་མགོན་པོ་བདག །བླ་མ་སངས་རྒྱས་དངོས་དང་མཇལ། །
ཟབ་དགུའི་ཉིང་ཁུ་གནད་དུ་ཐོབ། །བསམ་ཞིང་དགའ་སྤྲོ་ནང་ནས་
སྐྱེས། །ད་ལྟ་ཤི་ཡང་ཉམ་མི་ང་། །བར་དོ་ལོངས་སྐུའི་བསུ་མ་ཡོད། །
འཆི་སྲིད་ཆོས་སྐུའི་ངོ་སྤྲོད་ཡོད། །འཆི་བ་ལམ་གྱི་སྐྱེལ་སོ་ཡིན། །ཞེས་
སྨྲས་སོ། །
༄༅། །རྟོགས་གྲོལ་ཤུགས་འབྱུང་གི་དོ་ཧ།
ཨ་ཧོ། ཕྱི་སྣང་བའི་ཡུལ་ལ་བལྟས་ཙ་ན། །བདེན་མེད་རྨི་ལམ་
གྱི་ལྟད་མོ་འདྲ། །མེད་ལ་ཡོད་སྣང་གི་འཕྲུལ་འཁོར་འདིས། །འགྲོ་བ་
ཀུན་བསླས་པ་མཚར་རེ་ཆེ། །ནང་འཛིན་པའི་སེམས་ལ་བལྟས་ཙ་ན། །
རང་སངས་བར་སྣང་དག་པ་འདྲ། །འགྱུ་མཐོང་རང་ཡལ་གྱི་རྫུན་རིས་
འདིས། །བྱིས་པ་འབྲིད་པ་མཚར་རེ་ཆེ། །བར་གཉིས་མེད་རིག་པ་
གཡེར་པོ་ཆེ། །བལྟས་པས་མཐོང་བ་འགའ་ཡང་མེད། །ཟང་ཐལ་
18



ཉམས་མགུར་ཕྱོགས་བསྡུས།
མཚོན་བརྗོད་ཡུལ་ལས་འདས། །རྟོགས་དང་མ་རྟོགས་རྫུན་དུ་ཟད། །
གཤིས་ཀྱི་བཞུགས་ཚུལ་ཡེ་ནས་གྲོལ། །གནད་ཤེས་ཙམ་གྱིས་ཐོག་ཏུ་
ཕེབས། །འཁྲུལ་བ་གཞི་ནས་དག་པ་ལ། །ད་གདོད་ལམ་གྱིས་ཅི་ཞིག་
སྦྱོང་། །གདོད་མའི་སངས་རྒྱས་གཞན་ཕན་པ། །མ་བཅོས་རིག་པའི་
ཀློང་དུ་བཞུགས། །རྟོགས་གྲོལ་བྱིན་རླབས་ཤུགས་ཀྱིས་ཐོབ། །སྣང་
སེམས་རིག་སྟོང་རྗེན་པར་གྲོལ། །ལམ་དང་གྲུབ་མཐའི་ཞེ་འདོད་ཟད།།
ཆོས་བརྒྱད་ཆུ་རིས་རང་ཡལ་སོང་། །རྐྱེན་རྟོག་ཐམས་ཅད་རིག་པར་
དག །ལམ་འཁྱེར་བྱ་བའི་ཡུལ་མ་རྙེད། །རང་བབས་གཤིས་ལ་བཅོས་
བསྒྱུར་ཟད། །སྒྲིམ་པོའི་ལྟ་སྒོམ་བྱ་མ་ཤེས། །འཁོར་བ་མཐའ་མེད་ཀྱི་
དམ་བཅའ་བུད། །སྨོན་པ་མེད་པའི་གཤིས་སུ་ཕྱིན། །མིང་ལ་ནམ་
མཁའི་རྣལ་འབྱོར་ཟེར། །དོན་ལ་རྒྱ་གྲོལ་ཕྱམ་ཕྱམ་གཅིག །ཧོ་ཧོ། །
༄༅། །རིག་སྟོང་རང་ཞལ་མཇལ་བའི་རྡོ་རྗེའི་གླུ་དབྱངས།
སྐྱབས་སངས་རྒྱས་ཀུན་དངོས་རྡོ་རྗེ་འཆང་། །དྲིན་འཁོར་ཐབས་
མེད་པའི་གཞན་ཕན་པ། །དུས་འདི་ནས་བྱང་ཆུབ་མ་ཐོབ་བར། །སྤྱང་
བདག་ལ་བློ་གཏད་ཁྱོད་ལས་མེད། །སྔོན་འཁོར་བ་ཐོག་མེད་དུས་རིང་
ནས། །ཚེ་ད་རེས་ཀྱི་དུས་ལ་མ་ཐུག་བར། །སེམས་བློ་བྲལ་གྱི་རང་ཞལ་
མཐོང་མ་མྱོང་། །ཡིད་འགྱུ་དྲན་གྱི་འཆིང་བ་བྲལ་མ་མྱོང་། །དུས་ད་
རེས་བླ་མའི་བཀའ་དྲིན་གྱིས། །གཤིས་བློ་བྲལ་རིག་སྟོང་རྗེན་པའི་
19



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཞལ། །བློ་གོ་ཡུལ་དང་ཡིད་དཔྱོད་མ་ཡིན་པའི། །ལྷག་མཐོང་རང་
གསལ་གྱི་རང་ཞལ་མཇལ། །ཡེ་གྲོལ་རང་སྟོང་གི་ཡིན་ལུགས་ཤེས། །
གནས་འགྱུ་ཟང་ཐལ་དུ་དབྱེ་བསལ་མེད། །ཆེད་འཛིན་རྒྱས་འདེབས་
ཀྱི་མཁན་པོ་གཏོལ། །ད་འཁོར་བར་འཁྱམས་ཀྱི་དོགས་མ་མཆིས། །ཕ་
སྐུ་དྲིན་ཆེའོ་གཞན་ཕན་པ། །ལྷུན་གྲུབ་རང་བབས་ཀྱི་དགོངས་པ་ལ། །
འདུ་འབྲལ་མེད་པའི་གདེང་ཚད་སྐྱེས། །ཆོས་ཀུན་ཡེ་སངས་ཡེ་རྒྱས་
ལ། །མྱང་འདས་འཐོབ་པའི་རེ་བ་ཟད། །རྗེ་སྐུ་དྲིན་ཆེའོ་གཞན་ཕན་
པ། །སྔོན་ཆད་མྱོང་ཤེས་ཀྱི་གོ་ཡུལ་ལ། །འགྱུ་དྲན་གྱི་བྱ་རས་སྐྱོང་བ་
ཙམ། །གཉུག་མའི་བཞུགས་ཚུལ་མིན་ནོ་ཞེས། །བླ་མ་སངས་རྒྱས་ཀྱི་
ཞལ་ལས་ཐོས། །དུས་ད་ལྟ་བླ་མའི་བཀའ་དྲིན་གྱིས། །རང་བབས་
ལྷུག་པའི་བཞུགས་ཚུལ་ཤེས། །བཞག་ཐབས་དང་གཉེན་པོས་གཅུན་
པའི་བློ། །ཆུ་རིས་བཞིན་དུ་རང་ངོར་ཡལ། །ལར་ཆོས་ཉིད་ལ་འཕོ་
འགྱུར་མེད་ན་ཡང་། །བློས་བྱས་ཀྱི་འཛིན་སྟངས་ཟད་པ་ན། །སྤྲིན་ཐག་
ཆད་པའི་ནམ་མཁའ་ལྟར། །རང་གསལ་ཟང་ ཐལ་ རྗེན་ ལ་བུད། །
ཉམས་དགའ་འོ་སྐྱིད་དོ་རྡོ་རྗེའི་སྤུན། །གླུ་ཤུགས་འབྱུང་མགྲིན་པའི་
ལམ་ནས་ཐལ། །རང་རྟོགས་པ་ཁོང་འབར་གྱི་རྡོ་རྗེའི་ཚིག །གྲོགས་
དག་སྣང་ཅན་ཚོའི་ཐུགས་ལ་སྟིམས། །ནོར་བཟང་ལའོ། །



ཉམས་མགུར་ཕྱོགས་བསྡུས།
༄༅། །བྱར་མེད་རྟོགས་པའི་སྐྱིད་གླུ།
བློ་བྲལ་སེམས་ལས་འདས་པའི་འོད་གསལ་གྱི་ཁང་མཛེས། །
མཉམ་རྫོགས་རིག་པའི་ཐིག་ལེ་ཨོ་རྒྱན་གྱི་ཞལ་ཚབ། །བདེ་མཆོག་
ལྷན་སྐྱེས་ཕྱག་རྒྱར་དགྱེས་ཉམས་ཀྱི་དུས་སྟོན། །ནམ་ཡང་རྒྱུན་ཆད་
མེད་པའི་ངོ་མཚར་ལ་གཟིགས་དང༌། །ལྷ་དང་བླ་མའི་བྱིན་རླབས་རྩོལ་
མེད་དུ་ཐོབ་པས། །ལྟ་སྒོམ་བཅོས་མའི་ཞེན་པ་གར་སོང་ནི་མི་གདའ། །
མ་བཅོས་སོ་མའི་རང་གཤིས་ལྷོད་ཡངས་སུ་འཆར་བས། །ཡིན་རློམ་
རྟོགས་པའི་རྒྱས་འདེབས་ཡུལ་མེད་དུ་སངས་ཏེ། །བག་ཡངས་གཅེར་
བུར་ཉལ་བའི་སྨྱོན་པ་ངའི་སྐྱིད་པ། །སྣང་ཤེས་ཐད་ཀར་དག་པ་རོ་
སྙོམས་ཀྱི་མཐར་ཐུག །སྤང་གཉེན་རང་ངོར་མཉམ་པའི་རྟོགས་ཚད་ལ་
རེག་པས། །གང་ཡང་ལམ་དུ་འཆར་ལ་བླང་དོར་ནི་ཅི་ཞིག །རེ་དོགས་
དབྱིངས་སུ་དག་པའི་སྨོན་པ་ངའི་སྐྱིད་པ། །རྒྱ་ཡན་རང་ས་ཟིན་པའི་
ཐོག་བབས་ཀྱི་ཏིང་འཛིན། །རྩོལ་མེད་དགོངས་པའི་བབས་ལ་རང་
ཆས་སུ་འདུག་པས། །བློ་བཅོས་ཨ་འཐས་དྲན་པ་གཞི་གྲོལ་དུ་ཕྱམ་
ཕྱམ། །རྟོག་མེད་རོ་ཉལ་བྱེད་པའི་སྨྱོན་པ་ངའི་སྐྱིད་པ། །མི་མེད་དབེན་
པའི་བྲག་སྐྱིབས་ཡབ་མེས་ཀྱི་ཕ་ཁྱིམ། །ནོར་མེད་སྤྲང་པོའི་ངང་ཚུལ་བྱ་
བྲལ་གྱི་རྣལ་འབྱོར། །ཆོས་མེད་ཆོས་ལས་འདས་པ་གྲུབ་བརྙེས་ཀྱི་
རྒྱལ་ཐབས། །ཞེན་མེད་སྨྱོན་པ་ངེད་ཚོས་དུམ་ཆོད་དུ་སྐྱོང་འགྲོ། །དགྲ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཉེན་འདུ་འཛིའི་སྣང་བ་གང་དགའ་རུ་བསྐྱར་ཐོང༌། །ཆགས་སྡང་རྟོག་
པའི་རྫུན་རིས་རྗེས་མེད་དུ་དག་པས། །སྣང་ཤེས་འབྲེལ་ཐག་ཆད་པའི་
བློ་བྲལ་གྱི་མཁའ་ལ། །རོ་མཉམ་རྟོགས་པའི་ཁྱུང་ཆེན་སྤྲོ་བསྡུ་དང་
བྲལ་ལོ། །ཨ་ཧོ་ཡེ། གཞི་དབྱིངས་གདོད་ནས་དག་པའི་ཀ་དག་གི་
གཤིས་སུ། །གཞི་སྣང་ཡེ་ཤེས་རྒྱ་མཚོའི་སྟོན་འཁོར་གྱི་བཀོད་པ། །
མཉམ་ཉིད་མཐའ་གྲོལ་ཆེན་པོར་འཕོ་འགྱུར་དང་བྲལ་བའི། །ལྔ་ལྡན་
དག་པའི་ཚོམ་བུ་འདུ་འབྲལ་ནི་མ་དམིགས། །ཡང་ཡེ་རྣམ་ཀུན་མཆོག་
ལྡན་རིག་སྟོང་གི་གཤིས་སུ། །རང་རྩལ་རྟོགས་པའི་ཡོན་ཏན་རང་ཆས་
སུ་རྫོགས་པས། །ས་ལམ་ངལ་བརྒྱས་བགྲོད་པའི་འབད་རྩོལ་ལ་མ་
ལྟོས། །ཆིག་ཆོད་གཞིར་རྫོགས་རྟོགས་པའི་སྨྱོན་པ་ངའི་སྐྱིད་པ། །སྣ་
ཚོགས་གྲུབ་མཐའི་དགག་སྒྲུབ་ཡིད་ཡུལ་ན་མེད་ཀྱི། །སྟོང་དང་མི་སྟོང་
བློས་བྱས་མིང་འདོགས་དེས་ཅི་བྱ། །རང་བབས་ཟང་ཐལ་གཤིས་ལ་
ཡིད་དཔྱོད་ཀྱིས་མ་རེག །བློ་བྲལ་རྗེན་ལ་བུད་པའི་གུ་ཡངས་ངའི་སྐྱིད་
པ། །ཚུལ་འདི་སྐུ་གསུམ་སྤྱི་གཟུགས་དྲིན་ཆེན་གྱི་བླ་མས། །དགོངས་
བརྒྱུད་རྟོགས་ པའི་ ཕ་ ཕོགས་ སྐལ་བཟང་ལ་ གནང་བས། །ཐ་སྙད་
བཅོས་མའི་གོ་མྱོང་རང་ཞིག་ཏུ་སོང་བའི། །བྱར་མེད་རྟོགས་པའི་སྐྱིད་
གླུ་ཤུགས་འབྱུང་དུ་ཐལ་ལོ། ། ཞེས་ཀྱང་སྤྲང་སྨྱོན་ཡོན་ཏན་མགོན་པོས་ཡིད་ལ་གང་
ཤར་བཅས་བཅོས་མེད་པར་ཉམས་ཀྱི་སྟོང་འུད་དུ་སྨྲས་སོ། །



ཉམས་མགུར་ཕྱོགས་བསྡུས།
༄༅། །གཞི་གྲོལ་རིག་སྟོང་རྗེན་པའི་རང་གཤིས་
ལེ་བབས་བརྡ་ཡི་མེ་ལོང་།
ཨ་ཧོ་ཡེ། བློ་བྲལ་རིག་པའི་རང་ངོ་རྗེན་པ་རུ་བུད་པས། །ཆེད་
འཛིན་བློ་ཡི་མདུད་པ་རང་ས་ལ་ཞིག་སོང༌། །བརྒྱུད་གསུམ་བླ་མའི་
བྱིན་བརྒྱུད་ཆིག་རྫོགས་སུ་ཐོབ་པས། །གཏད་མེད་སྨྱོན་པའི་གཤིས་ལ་
ཚུལ་འཆོས་ནི་མ་མོས། །གང་བྱུང་ཐད་ཀར་དག་ལ་ལམ་འཁྱེར་ནི་ཅི་
ཞིག །ཟང་ཐལ་གྲུབ་བརྒྱའི་གཤེགས་ཤུལ་རྩོལ་མེད་དུ་སྙེགས་སོང་། །
དུས་གསུམ་རྒྱལ་བའི་དགོངས་པ་རང་བབས་ལ་རྫོགས་འདུག །བྱས་
ཆོས་བཅོས་མའི་ལམ་གྱི་འབད་རྩོལ་དེས་ཅི་བྱ། །སྣང་ཤེས་ཐད་ཀར་
གཅོད་པའི་བརྟུལ་ཞུགས་དང་བསྒྲགས་ནས། །ཆོས་ཟད་རྟོག་པའི་
མཁའ་ལ་སྐད་ཅིག་གིས་འཕྱོ་འགྲོ། །མ་བསྒོམ་ལྷུན་གྱིས་གྲུབ་པའི་
བསམ་གཏན་འདི་དགའ་འོ། །མ་རྩལ་རང་ཆས་རྫོགས་པའི་བྱར་མེད་
འདིའི་སྐྱིད་པ། །བློས་བྱས་བཅོས་མའི་ལམ་གྱི་འབད་རྩོལ་དེས་ཅི་བྱ། །
རེ་དོགས་མཐའ་ལ་བཅུར་བའི་བྲེལ་ཟིང་དེས་ཅི་བྱ། །བྱར་མེད་གྲུབ་
བརྒྱའི་རྒྱལ་ཐབས་ཆོས་ཟད་ཀྱི་རང་མལ། །གཞོན་ཆུང་རྟོགས་པས་
ནོན་པའི་ངོ་མཚར་འདི་ཨེ་གཟིགས། །སུ་དང་སུ་མ་མགུ་ཡང་རེ་དོགས་
ནི་མི་འདུག །ཕ་གཅིག་བླ་མའི་དགོངས་བརྒྱུད་ལས་ཅན་ལ་འཕོས་
པས། །གཡོ་སྒྱུའི་ཚིག་ལ་འཆེལ་བའི་དོགས་གཅོད་ནི་མ་དགོས། །རིག་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྟོང་བླ་མར་རྟོགས་པའི་གུ་ཡངས་ངའི་སྐྱིད་པ། །ཨ་ལ་ལ་ཧོ། དགའ་འོ་
སྐྱིད་དོ། །སྣང་སེམས་ཡེ་གྲོལ། རང་ངག་ཟང་ཐལ། ཁྲེལ་མེད་སྨྱོན་པ།
བྱུང་རྒྱལ་ལྷོད་ཡངས། རྗེས་མེད་རང་སངས། འཛེམ་མེད་གཅེར་བུ།
བརྗོད་མེད་རྒྱ་ཡན། ཚིག་དང་དཔེ་བྲལ། རྒྱ་གྲོལ་ཕྱམ་ཕྱམ། གཞི་སྟོང་
ཁྲོལ་ཁྲོལ། རྗེན་ཤར་སངས་སངས། ཆོས་ཟད་རིག་སྟོང་། གཞི་གྲོལ་
ཆོས་སྐུ། ། ཞེས་ཀྱང་སྨྲས་སོ། །
༄༅། །སྤྲོས་བྲལ་དོ་ཧའི་རྒྱང་གླུ།
རྟག་ཏུ་མི་གཡོ་སྤྲོས་ཀུན་ཉེར་ཞི་བ། །རང་བཞིན་འོད་གསལ་བློ་
ལས་འདས་པའི་དབྱིངས། །སེམས་ཀྱི་རྡོ་རྗེ་དཔལ་ལྡན་བླ་མའི་ཞལ། །
དེ་རིང་མཐོང་བས་ད་ནི་བློ་བདེའོ། །སྔོན་ཆད་མོས་གུས་བླ་མའི་རྣལ་
འབྱོར་ཞེས། །རྟོག་བཏགས་བཅོས་མའི་མཚན་དཔེར་ཡིད་གཏད་ཀྱང་།།
ད་ནི་བླ་མ་སངས་རྒྱས་རང་གི་སེམས། །འདུ་འབྲལ་མེད་པས་གཞན་དུ་
ཅི་ཞིག་བསྒོམ། །མོས་གུས་ཉིད་ཀྱང་བླ་མའི་ཞལ་སྐྱིན་ཏེ། །དེ་ལས་
གཞན་དུ་གསོལ་གདབ་ཡུལ་མ་རྙེད། །ཆགས་སྡང་ལ་སོགས་ཀུན་རྟོག་
གང་དང་གང་། །དེ་རང་ཉིད་དེ་སྤང་གཉེན་དབྱེ་བསལ་མེད། །ད་ནི་
སྲིད་པ་མིང་དུ་བཏགས་པ་ཙམ། །ཐམས་ཅད་ཡེ་ནས་ཆོས་སུ་མ་གྲུབ་
པས། །ཆོས་ཀུན་ཡེ་ཟད་འཁྲུལ་པ་རུ་ལོག་སྟེ། །རྨི་ལམ་བདོ་འཕྲོ་
གཉིད་དང་བྲལ་བ་བཞིན། །ཀྱེ་མ་རྨོངས་པ་དག་གིས་སྲིད་པ་འདིར། །



ཉམས་མགུར་ཕྱོགས་བསྡུས།
མེད་ལ་ཡོད་མཐོང་དེ་ཉིད་དོན་དུ་ཞེན། །འཁྲུལ་བ་ལས་ཀྱང་ཉིང་
འཁྲུལ་ཁོར་མོར་གཡེངས། །ནམ་ཡང་ཐར་བའི་དུས་མེད་སྙིང་རེ་རྗེ། །
འགའ་ཞིག་གཞི་མེད་ནམ་མཁའི་མདུད་པ་ལ། །འཆིང་གྲོལ་གཉིས་
བཟུང་སྤང་བླང་ཆ་ཆད་པས། །སླར་ལ་འཆིང་ཞིང་རྟོག་པའི་དྲ་བ་
འཕེལ། །བློས་བྱས་བཅོས་མར་འཁྱམས་པ་ཉོན་རེ་མོངས། །འགའ་
ཞིག་མ་དག་དག་པའི་དཀྱིལ་འཁོར་དུ། །བསྐྱེད་དང་རྫོགས་པའི་ཏིང་
འཛིན་མཐུས་བསྒྱུར་དང༌། །ཐབས་དང་གྲོགས་ཀྱིས་གཉུག་མའི་ཡེ་
ཤེས་འཚོལ། །དོན་མེད་ངལ་བ་རྒྱ་བསྐྱེད་ཨ་རེ་འཁྲུལ། །ངས་ནི་ཆོས་
ཀུན་ཡེ་ནས་རང་གྲོལ་བས། །སྤང་བླང་བྱར་མེད་ཐམས་ཅད་ཕྱམ་ཕྱམ་
གཅིག །ནམ་མཁའི་མདུད་པ་གཞི་ནས་མ་གྲུབ་པར། །འཆིང་དང་གྲོལ་
ཞེས་དམིགས་སུ་མེད་པར་མཐོང་། །གང་ཡིན་ཡིན་ཆུག་རྩོལ་བློས་
འཆིང་མི་དགོས། །གང་སྣང་སྣང་ཆུག་བླང་དོར་རྩིས་མ་གདབ། །གང་
ཤར་ཤར་ཆུག་དྲན་འཛིན་བློས་མ་འཆིང། །གཏད་མེད་དེ་ཡིན་ངོ་ཤེས་
ཁྲོལ་ལ་བསྒྱུར། །ད་ནི་བློ་ཟད་བློ་ཡིས་སོ་མི་ཐུབ། །ཆོས་ཀུན་རང་ཟད་
རང་ངོར་འཕོ་འགྱུར་མེད། །ཀ་དག་ལྷུན་གྲུབ་ཟུང་འཇུག་མིང་འདོགས་
ཟད། །གཞི་བྲལ་ཆོས་སྐུ་རྒྱ་ཡན་རང་ས་ཟིན། །ད་ནི་སྲིད་དང་ཞི་ལ་རེ་
དོགས་ཟད། །ལས་དང་གྲུབ་མཐའ་ཆོས་ཀྱི་ཞེན་པ་ཟད། །ཐམས་ཅད་
མཉམ་ཉིད་རྒྱ་གྲོལ་ནམ་མཁའ་འདྲ། །ཚིག་དང་བློ་ཡིས་རྡུལ་ཙམ་
མཚོན་དུ་མེད། །ཨ་ལ་ལ་ཧོ་དྲིན་ཅན་ཆོས་ཀྱི་རྗེ། །རྫོགས་པའི་སངས་
25



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྒྱས་གཞན་ཕན་སྣང་བའི་ཞལ། །རང་ལ་བཞུགས་ཀྱང་ད་བར་ཞལ་མ་
མཐོང་། །ད་ནི་ནམ་ཡང་འདུ་འབྲལ་མེད་པར་རྟོགས། །བླ་མ་དམ་པའི་
ཞབས་པད་ལ་བསྙེན་ནས། །གསེར་གྱི་ཡང་ཞུན་ལྟ་བུའི་ཟབ་དོན་ཆོས།
།ཐོབ་པའི་འབྲས་བུ་ད་རེས་མངོན་དུ་གྱུར། །ད་ནི་ཇི་ལྟར་བྱས་ཀྱང་
སྐྱིད་པ་ལགས། །ཁོ་བོ་སྙན་ཚིག་སྡེབ་སྦྱོར་མི་མཁས་ཤིང༌། །འཆད་
དང་རྩོམ་ལ་ཤིན་ཏུ་བློ་རྟུལ་ཡང་། །འདི་འདྲའི་སྐལ་བཟང་ཐོབ་པའི་
མོད་ཉིད་ནས། །ཤུགས་འབྱུང་སྐྱིད་གླུ་རང་དབང་མེད་པར་བླངས། །ཧ་
ཧ། ཞེས་ཀྱང་དབང་མེད་དུ་ཁ་ནས་ཤོར་སོང་། །
༄༅། །རེ་དོགས་འཛིན་པ་ཟད་པའི་སྣང་གླུ།
སྤང་བླང་ བྲལ་བའི་ཆོས་ཉིད་ གཤིས། །མཉམ་ཉིད་རིག་སྟོང་
ཐིག་ལེ་དང༌། །འདུ་འབྲལ་མེད་པའི་བླ་མ་ལ། །རང་ཞལ་མཇལ་བའི་
ཕྱག་གིས་འདུད། །ཀྱེ་ཧོ་གསོན་དང་སྣང་སྲིད་མགྲོན། །བདག་ནི་སྒྱུ་
མའི་རྣལ་འབྱོར་ཏེ། །བླང་དོར་ཆོས་ལ་རག་མ་ལས། །རེ་དང་དོགས་
པའི་འཛིན་པ་ཟད། །ལྷ་ལ་དངོས་གྲུབ་རེ་བ་མེད། །འདྲེ་ལ་བར་ཆད་
དོགས་པ་ཟད། །བསྙེན་སྒྲུབ་ཆོ་གའི་སྤྲོས་པ་ཞིག །ཡས་མཆོད་འདྲེ་
གདོན་བྱ་མ་དགོས། །ཕོ་གདོན་རྒྱལ་འགོང་ཟེར་བ་དེ། །གསལ་སྟོང་ཡེ་
ཤེས་སྒྱུ་མའི་ལྷ། །གདོད་མའི་མགོན་དང་གཉིས་སུ་མེད། །བྱིན་རླབས་
དངོས་གྲུབ་ཀུན་གྱི་གཞི། །མོ་གདོན་འདྲེ་མོ་ཟེར་བ་དེ། །དབྱིངས་ཆེན་
26



ཉམས་མགུར་ཕྱོགས་བསྡུས།
ཀུན་ཏུ་བཟང་མོའི་ཞལ། །ཡེ་སྟོང་བློ་ལས་འདས་པ་ནི། །འཁོར་འདས་
ཀུན་གྱི་ཡུམ་ཞེས་བྱ། །བར་ཆད་སྣ་ཚོགས་ཟེར་བ་དེ། །ལྷ་དང་མཁའ་
འགྲོའི་བྱིན་རླབས་ལས། །ཉམས་དང་རྟོགས་པའི་རྩལ་སྦྱོང་དུ། བོགས་
འདོན་ཕ་ཕོགས་སྩལ་པ་ལགས། །དེས་ན་སྣང་སྲིད་ལྷ་འདྲེ་དང༌། །བྱད་
ཕུར་རྦོད་གཏོང་ལ་སོགས་པ། །ཐམས་ཅད་ལམ་གྱི་གྲོགས་སུ་ཤར། །
རྐྱེན་བཟློག་རིམ་གྲོས་ཅི་བྱར་ཡོད། །རྟོགས་ན་ཐམས་ཅད་ལྷ་ཡིན་ཏེ། །
ངེས་པར་མཆོག་གི་དངོས་གྲུབ་སྟེར། །མ་རྟོགས་ལྷ་ཡང་བདུད་དུ་བབ།།
ལོག་ལམ་བསྒྱུར་ཞིང་གནོད་པར་བྱེད། །རྟོགས་དང་མ་རྟོགས་ཟེར་བ་
དེ། །བློ་རྩོལ་ཅན་ལ་བླ་དྭགས་ཏེ། །སྣང་སེམས་ཡེ་གྲོལ་ཆེན་པོ་ལ། །
རྟོགས་དང་མ་རྟོགས་དབྱེ་བསལ་མེད། །གཞིར་བཞག་ཆོས་ཉིད་ཆེན་
པོ་ལ། །སུས་ ཀྱང་མ་བཅོས་བཅོས་སུ་མེད། །བློ་བྲལ་ཐིག་ལེ་ཉག་
གཅིག་ཏུ། །བྱ་རྩོལ་བྲལ་བ་ཨེ་མ་ཧོ། །
༄༅། །ལྟ་བ་ཁྱུང་ཆེན་གཤོག་རླབས།
སངས་རྒྱས་ཀུན་དངོས་བླ་མ་རྗེ། །གསོལ་བ་འདེབས་སོ་ཐུགས་
རྗེས་གཟིགས། །བདག་དང་མོས་པའི་རྗེས་འཇུག་ལ། །བྱིན་གྱིས་
བརླབ་པར་མཛད་དུ་གསོལ། །བུ་ཐ་མལ་ཤེས་པ་བློ་བྲལ་ལ། །ཆེད་
འཛིན་ཞེན་པས་མ་འཆིང་བར། །ཟང་ཐལ་རང་གི་གཤིས་ལུགས་སུ། །
བཅས་བཅོས་མེད་པར་རང་སོར་ཞོག །བུ་དགག་སྒྲུབ་རྣམ་རྟོག་ཅི་སྐྱེས་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཀྱང་། །ཨ་འཐས་བླང་དོར་མ་བྱེད་པར། །བར་སྣང་དག་པའི་བྱ་རྗེས་
བཞིན། །རང་ངོ་རང་དག་ཤེས་ཏེ་ཞོག །བུ་ཆེད་དུ་དམིགས་པ་ཡོད་
ཕྱིན་ཆད། །བདེ་གསལ་མི་རྟོག་གང་སྐྱེས་ཀྱང་། །ཨ་འཐས་ཉམས་ཀྱི་
ཤུན་པ་སྟེ། །ཞེན་ན་འཁོར་བའི་གཏིང་རྡོ་བྱེད། །བུ་གཏད་སོའི་སྲོག་
དང་བྲལ་བའི་ཚེ། །དྲན་བྱ་དྲན་བྱེད་གཉིས་མེད་པས། །དྲན་པ་རང་
གྲོལ་ཆོས་སྐུའི་ངང༌། །རྩིས་མེད་ཐ་མལ་སྐྱོངས་ཤིག་ཨང་། །བུ་ཆོས་
བརྒྱད་འཇའ་ཚོན་རི་མོ་ལ། །བདས་པས་ཟིན་པ་འགའ་ཡང་མེད། །
གང་བྱུང་རེ་དོགས་མེད་པའི་ངང་། །རྗེས་མཐུད་བླང་དོར་བྲལ་བར་ཞོག།
བུ་མཐའ་བྲལ་བློ་ཡི་གོ་བ་ཙམ། །གནས་ལུགས་རྟོགས་པ་མ་ལགས་
ཀྱི། །ངེས་ཤེས་སྙེམས་ཀྱི་འཛིན་སྟངས་གྲོལ། །གར་བབས་གནམ་ཡན་
སྐྱོངས་ཤིག་ཨང་། །བུ་གཤིས་ཀྱི་ཡིན་ལུགས་ཤེས་པ་ཙམ། །རྟོགས་པ་
ཀློང་གྱུར་མ་ལགས་ཀྱི། །དུས་བཞི་ཆོས་ཉིད་འཁོར་ལོའི་ངང་། །མཉམ་
རྗེས་ཟང་ཐལ་སྐྱོངས་ཤིག་ཨང་། །བུ་ཁ་ལ་འཁྱེར་བའི་ལོ་འདོད་ཙམ། །
ལྟ་བའི་མཐར་ཐུག་མ་ལགས་ཀྱི། །མཚོན་བརྗོད་བྲལ་བའི་རང་ངོའི་
ཆ། །ལུང་མ་བསྟན་དང་ ཁྲོལ་ལ་ཞོག །བུ་རེས་འགའ་གཉེན་པོས་
འཆུན་པ་ཙམ། །ཤར་གྲོལ་རྟོགས་པ་མ་ལགས་ཀྱི། །ཡེ་སྟོང་ཕྱམ་གྲོལ་
ཆེན་པོ་རུ། །སྐྱེ་འགགས་བྲལ་བར་རང་ས་ཟུང་། །བུ་ང་དག་ང་ཅིག་མི་
ཟེར་ཏེ། །ང་ནི་བྱ་རྒྱལ་ཁྱུང་གི་བུ། །སྒྲོ་གཤོག་རྩེ་སྒྲོ་མཐའ་ནས་རྒྱས། །
སྟོང་པའི་ནམ་མཁའ་རླབས་ཀྱིས་གཅོད། །བུ་ང་དག་ང་ཅིག་མི་ཟེར་



ཉམས་མགུར་ཕྱོགས་བསྡུས།
ཏེ། །ང་འདྲ་བྱར་མེད་སྨྱོན་པའི་བུ། །སྣང་བ་དུམ་ཆོད་ཐེག་པའི་རྩེ། །
ཉམས་དང་རྟོགས་པའི་རྩལ་ཆེན་རྫོགས། །ཆོས་ཉིད་རྟོགས་ཚད་ཐད་
ཀར་འཁྱེར། །རྗེས་མཐུད་ཁྲིགས་ཆགས་ཡོད་རེ་སྐན། །དེ་སྔ་བཅོས་
མའི་སྤྱོད་པས་བསླུས། །ད་ནི་རེ་དོགས་ཡུལ་སྟོང་པས། །ཆོས་ལ་བྱ་རུ་
མེད་པར་རྟོགས། །བྱར་མེད་ཡན་པ་བློ་བདེ་ཡིན། །ཞེས་ཀྱང་ཉམས་མཚར་དུ་
སྨྲས་སོ། །
༄༅། །རང་ཤར་རིག་པའི་བྲོ་གླུ།
རྒྱལ་བ་ཀུན་དང་དབྱེར་མེད་ཅིང་། །བཀའ་དྲིན་གཞལ་དུ་མེད་
པ་ཡི། །ཆོས་རྗེ་བླ་མའི་ཞབས་ལ་འདུད། །རྟག་ཏུ་བདག་རྒྱུད་བྱིན་
གྱིས་རློབས། །རང་བཞིན་བློ་འདས་སེམས་ཀྱི་གཤིས། །བརྗོད་བྲལ་
ནམ་མཁའ་ལྟ་བུའི་དོན། །བླ་མའི་དྲིན་གྱིས་དངོས་སུ་རྟོགས། །ད་ནི་
གང་ཡང་ལམ་དུ་ཤར། །ནད་ཀྱང་རིག་པའི་རྩལ་སྦྱོང་སྟེ། །ན་བར་
འཛིན་པའི་རང་གི་སེམས། །ལྟོས་དང་ཟང་ཐལ་རྗེན་ཁྲིགས་སེ། །རང་
བབས་ཕྱལ་བར་བསལ་བཞག་བྲལ། །བགེགས་ཀྱང་བླ་མའི་ངོ་བོར་
ཤར། །བར་ཆད་ལམ་གྱི་བོགས་འབྱིན་ཏེ། །རྟོགས་པ་ཚད་ལ་ཕེབས་
པའི་གྲོགས། །དངོས་གྲུབ་ཀུན་གྱི་མཚམས་སྦྱོར་ཡིན། །བཟང་པོར་རེ་
བའི་ཞེན་པ་དང༌། །ངན་པར་དོགས་པའི་འཁུ་འཕྲིག་གཉིས། །ཡེ་སྟོང་
རིག་པའི་གཤིས་སུ་གཅིག །བླང་དོར་རིས་ཆད་ཅི་ལ་བྱེད། །ཡོད་པར་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འཛིན་པའི་ཨ་འཐས་དང་། །མེད་པར་འཛིན་པའི་སྟོང་ཞེན་གཉིས། །
བློས་བྱས་བཅོས་མའི་ཆོས་སུ་མཉམ། །རྟོག་བློས་དགག་སྒྲུབ་ཅིའི་ཕྱིར་
བྱེད། །བདེ་ཞིང་སྐྱིད་པའི་སྣང་ཚུལ་དང་། །སྡུག་བསྔལ་ཟུག་རྔུའི་ཚོར་
བ་གཉིས། །བླང་དོར་བྲལ་བའི་གཤིས་སུ་གཅིག ། །སྤང་བླང་རེ་
དོགས་གང་ལ་བྱེད། །ད་ནི་གང་བྱུང་རིག་པའི་གྲོགས། །གང་ལྟར་བྱས་
ཀྱང་ཆོས་ཉིད་ངང་། །ཇི་ལྟར་རྟོགས་ཀྱང་ཆོས་སྐུའི་རྩལ། །བླང་དོར་བྱ་
བའི་ཡུལ་མ་མཆིས། །འཁོར་བ་མིང་གི་བླ་དྭགས་ཙམ། །སྤང་བྱའི་ཆོས་
ཞེས་རྡུལ་ཙམ་མེད། །མྱང་འདས་གཞི་ལ་ཡེ་རྫོགས་པས། །ད་གཟོད་འ
ཐོབ་བྱའི་རེ་བ་རྫུན། །ཀློང་ཆེན་ཆོས་རྗེའི་བུ་རྒྱུད་ལ། །ཉམས་རྟོགས་
མི་སྐྱེ་དབང་མ་མཆིས། །ཡུན་རིང་ལོ་ཟླའི་བྱས་ཡུས་ལ། །ལྟོས་མིན་
རྟོགས་གྲོལ་དུས་མཉམ་བྱུང་། །ཨ་ལ་ལ་ཧོ་གུ་རེ་ཡངས། །ཨེ་མ་ཧོ་སྟེ་
ཉམས་རེ་དགའ། །སྐྱིད་པའི་ཞབས་བྲོ་བརྡུངས་པ་དང༌། །ཆབས་ཅིག་
རྡོ་རྗེའི་གླུ་འདི་བླངས། །རྟོགས་པ་ཉིད་ཅེས་མངོན་རློམ་མེད། །གོ་ཡུལ་
ཉམས་ལ་རག་མ་ལས། །ཧོ་ཧོ། ཞེས་ཀྱང་ཉམས་མཚར་ཁ་ལ་གང་བབས་བྲིས་པ་
ལགས།
༄༅། །ཤུགས་འབྱུང་རྟོགས་པའི་སྐྱིད་གླུ།
ཨ་ཧོ། གཞི་དབྱིངས་སྤྲོས་དང་བྲལ་བ་འོད་གསལ་གྱི་ཁང་
བཟང་། །གཞི་སྣང་རིག་པའི་ཐིག་ལེ་ཨོ་རྒྱན་གྱི་རྒྱལ་ཚབ། །རང་གྲོལ་



ཉམས་མགུར་ཕྱོགས་བསྡུས། །
རྟོག་པའི་འདུ་འཕྲོ་རིག་འཛིན་གྱི་ཚོམ་བུ། །མ་བཅོས་ལྷུན་གྱིས་གྲུབ་
པའི་ངོ་མཚར་འདིའི་དགའ་བ། །ཚོགས་དྲུག་ཕྱལ་བའི་ཡེ་ཤེས་དགག་
སྒྲུབ་ནི་མ་དམིགས། །ཡུལ་དྲུག་ཆོས་ཉིད་ཟང་མ་སྤང་བླང་ལས་འདས་
པ། །བློ་བྲལ་མཉམ་ཉིད་ཆེན་པོའི་རང་གཤིས་སུ་སྐྱུར་དང་། །ལྟ་སྒོམ་
བཅོས་མའི་རེ་དོགས་དགོས་ཚོད་ནི་མི་གདའ། །ངེད་ཅག་ཀློང་ཆེན་
བརྒྱུད་པའི་ཁྱད་ཆོས་འདི་ཨེ་དགོངས། །ཐོལ་སྐྱེས་ཉམས་ཀྱི་ཤུན་པ་
གར་སོང་ནི་མི་གདའ། །ཟང་ཐལ་རྟོགས་པའི་རང་བཞིན་འཕོ་འགྱུར་
དང་བྲལ་འདུག །སྣ་ཚོགས་སྤྲོས་པ་མང་པོའི་མིང་འདོགས་ལས་འདས་
ཀྱང་། །ཤུགས་འབྱུང་རྟོགས་པའི་སྐྱིད་གླུ་འགོག་ཐབས་ནི་མི་འདུག །
གུ་ཡངས་ཡན་པ་བློ་བདེའི་སྣང་ཤེས་འདི་སྐྱིད་པ། །སྣང་བ་ཐད་ཀར་
གཅོད་པའི་གླུ་ཆུང་དང་བསྒྲགས་ནས། །ཐབས་ཤེས་འདུ་འབྲལ་མེད་
པའི་ཞབས་བྲོ་ཞིག་བརྡུང་དང་། །གཞོན་ཆུང་འདུན་མ་ལེགས་པའི་རྩེ་
མོ་རུ་ཕྱིན་འདུག །ལྔ་ལྡན་པདྨ་དྲྭ་བ་སྐུ་གསུམ་གྱི་ཞིང་ཁམས། །རིག་
འདུས་མཚོ་སྐྱེས་རྒྱལ་བའི་ཞབས་དྲུང་དུ་ཕེབས་དང༌། །དབྱིངས་ཕྱུག་
མ་བརྒྱའི་གཙོ་མོ་མཁར་ཆེན་གྱི་མཚོ་རྒྱལ། །གཞོན་ཆུང་སྐྱོ་བ་སངས་
པའི་བསུ་མ་ལ་ཕེབས་འོང་། །དྲིན་ལ་འཁོར་ཐབས་མེད་པའི་དྲིན་ཆེན་
གྱི་བླ་མ། །འབྲལ་མེད་བདེ་ཆེན་འཁོར་ལོར་རྣམ་ཀུན་ཏུ་བཞུགས་ནས།།
མཆོག་ཐུན་ཕུན་སུམ་ཚོགས་པའི་དགའ་སྟོན་ཞིག་སྩོལ་དང༌། །ངེད་
ཅག་སྐྱིད་པའི་ཞབས་བྲོ་ཆོས་ཕྱོགས་སུ་བསྒྱུར་འགྲོ། །ཐ་རམ་སྙིང་ལ་
31



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གབ་པའི་གསང་གཏམ་ནི་མ་རྡོལ། །དབྱིངས་ཕྱུག་མ་བརྒྱའི་ཐུགས་
ཐིག་གལ་ཆུང་ནི་མ་མཛད། །རང་ཚུལ་རྗེན་པར་སྟོན་ལ་ལེགས་རྒྱུ་ཞིག་
མེད་པས། །སྨྲ་འདོད་བརྗོད་པའི་ངག་སྒྲོས་དེ་ཙམ་དུ་བྱས་སོ། །ཞེས་ཐོལ་
བྱུང་གི་གླུ་ཆུང་འདི་ཡང་སྤྲེལ་ཟླའི་ཚེས་བཅུའི་དུས་ཆེན་ཉིན། གཞོན་ནུ་འཇིགས་མེད་ཡོན་ཏན་
མགོན་པོས་གང་ཤར་བཅས་བཅོས་མེད་པར་བྲིས་སོ། །
༄༅། །མི་འཇིགས་སེང་གེའི་སྒྲ་དབྱངས།
ཀྱེ་ཧོ། ཆོས་ཀུན་བདེན་མེད་རྨི་ལམ་སྣང་བ་འདྲ། །འཁོར་དང་
མྱང་འདས་བླང་དོར་བྱར་མེད་ཀྱང་། །བྱིས་པའི་བློ་ལ་དགག་སྒྲུབ་རིས་
ཆད་དུ། །སྣང་བས་དོན་མེད་རྩོལ་བའི་ནད་ཀྱིས་གདུང་། །ཡུལ་མེད་ཡེ་
སྟོང་ཆོས་ཉིད་ཡངས་པའི་མཁར། །སྤྲོས་པའི་ཆོས་ཀུན་རང་གི་མལ་དུ་
ཞིག །སྤང་གཉེན་ཞེན་པས་ད་གཟོད་ཅི་བྱར་ཡོད། །བྱར་མེད་གཤིས་
སུ་རང་བབས་ཆེན་པོར་ཞོག །ནམ་མཁའི་མདུད་པ་སོར་མོས་བཤིག་
བརྩོན་ལྟར། །ཡེ་གྲོལ་ཆོས་ལ་གཉེན་པོས་ཅི་བྱར་ཡོད། །ཞེན་པའི་
རང་ངོ་ཡེ་དག་རིག་སྟོང་གི། །རང་ཞལ་རྗེན་པར་ཕྱམ་ཕྱམ་ཁྲོལ་ལེར་
ཞོག །རྟོགས་དང་མ་རྟོགས་བློ་ཡི་རི་མོ་སྟེ། །གཤིས་ཀྱི་གནས་ལུགས་
བློ་བྲལ་ཟང་ཐལ་བ། །རྟོགས་བྱ་རྟོགས་བྱེད་ཆོས་བྱས་རྡུལ་ཙམ་ཡང་། །
གྲུབ་པ་མེད་ཀྱི་རྟོགས་བློའི་ཉམས་དང་ཁྲོལ། །རྟོགས་པས་གྲོལ་དང་མ་
རྟོགས་འཁྲུལ་ཞེས་པའི། །རྣམ་བཞག་འདི་ཡང་བྱིས་བློའི་སྤྱོད་ཡུལ་དུ།།
བརྡའ་ཙམ་ལགས་ཏེ་གཞི་གྲོལ་རིག་སྟོང་ལ། །འཆིང་གྲོལ་གཉིས་མེད་



ཉམས་མགུར་ཕྱོགས་བསྡུས།
རང་འཚང་རྒྱ་དང་བྲལ། །ཀྱེ་མ་ཉམ་ཐག་འགྲོ་འདི་ཡོངས་རེ་འཁྲུལ། །
རང་གི་བློ་ཡིས་འཁྲུལ་བ་ལྷུར་བླངས་ཏེ། །རང་ཉིད་འཆིང་བ་དར་གྱི་
སྲིན་བུ་བཞིན། །བརྟགས་ཤིང་ངོ་མཚར་དགོད་བློའི་སྣང་བ་འཆར། །
ཞིང་འདི་རྔ་ཡབ་དཔལ་གྱི་རི། །མགོན་འདི་མཚོ་སྐྱེས་པདྨའི་ཞལ། །
འཁོར་འདི་ལས་ཅན་དག་པའི་འཁོར། །བཀྲ་ཤིས་ཕུན་སུམ་ཚོགས་པ་
ལགས། །བརྒྱུད་པ་གསུམ་གྱི་བླ་མ་ཀུན། །ད་ལྟ་བདག་དང་གཉིས་སུ་
མེད། །བརྒྱུད་གསུམ་གུ་རུའི་ཞལ་ཚབ་ནི། །ཡོན་ཏན་མགོན་པོ་ཞེས་སུ་
གྲགས། །སྔོན་ཆད་ལས་ལ་འབད་ཀྱང་འབད། །མཆོག་ཐུན་འབྲས་བུ་
འཐོབ་ཏུ་རེ། །ད་ལྟ་མ་སྒྲུབ་རང་ལས་རྙེད། །བྱ་རྩོལ་ཆོས་ལ་ལྟོས་མ་
དགོས། །སྣང་སེམས་ཆོས་ཉིད་ཆེན་པོ་རུ། །ཡེ་ནས་དུ་མ་རོ་གཅིག་
འདི། །བཤད་མཁན་ཤིན་ཏུ་མང་མོད་ཀྱང་། །རྟོགས་པ་བྱར་མེད་བློ་
བདེ་ཙམ། །འཆི་བདག་བདུད་ཀྱི་གཡུལ་ལས་རྒྱལ། །མི་ཤིགས་རྡོ་
རྗེའི་སྲོག་ཏུ་གྲུབ། །འཆི་མེད་མགོན་དང་གཉིས་སུ་མེད། །སྐྱེ་འཆིའི་
མཚན་མ་གཞི་ལ་དག །ང་རང་ཐོག་མའི་རྒྱལ་བ་དང་། །སྐལ་བ་མཉམ་
ཞེས་ཁོ་བོས་རྟོགས། །སངས་རྒྱས་ཡོན་ཏན་མགོན་པོ་ཞེས། །ཕྱོགས་
བཅུ་ཀུན་ན་རབ་ཏུ་གྲགས། །ཨ་ལ་ལ་ཧོ། ། །
༄༅། །ལམ་ཁྱེར་རྟོགས་པའི་མྱོས་ཀླུ་མི་ཤིགས་རྡོ་རྗེའི་དོ་ཧ།
ཨ་ཧོ། ཕ་དྲིན་ཆེན་གྱི་སངས་རྒྱས་མཚོ་སྐྱེས་རྗེ། །མ་ཌཱཀྐིའི་རྗེ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མོ་མཁར་ཆེན་བཟའ། །ངས་དེ་རིང་དྲན་ནས་ཚུགས་ཐབས་མེད། །
ལྗོངས་ཁ་བ་ཅན་གྱི་རྒྱལ་ཁབ་ཏུ། །བདག་གཅིག་པུར་འཁྱམས་པ་མི་
གཟིགས་སམ། །དྲིན་ཆེན་གྱི་སངས་རྒྱས་ཡབ་ཡུམ་གཉིས། །བདག་ཚེ་
མཐར་གཏུགས་པའི་དུས་བྱུང་ཚེ། །གནས་རྔ་ཡབ་གླིང་ནས་མངོན་སུམ་
དུ། །མི་ཁོ་བོའི་བསུ་མར་ལོས་ཀྱང་ཕེབས། །ལར་དུས་ངན་གྱི་སྐྱེ་བོ་
ལོག་ ལྟ་ ཆེ། །གང་ བྱས་ ཀྱང་ གཞན་ ལ་ ཕན་ པར་ དཀའ། །འབྱུང་
འཁྲུགས་ཀྱི་རྐྱེན་ངན་ཚ་ངར་ཆེ། །གང་ལྟར་ཡང་སྐྱོ་ཤས་ཀྱི་སྣོན་མར་
བྱུང་། །དེ་བྱུང་ཡང་རྡོས་བཅས་ཀྱི་ཕུང་པོ་འདི། །དུམ་བུ་སྟོང་དུ་ཞིག་
ཀྱང་རུང་། །ཕ་སངས་རྒྱས་ཁྱེད་ཀྱི་བཀའ་བཞིན་དུ། །ད་དུང་ཡང་སྙིང་
ལ་རུས་པ་བསྐྱེད། །ཕས་རྔ་ཡབ་གླིང་ནས་ཐུགས་རྗེས་གཟིགས། །གློ་
བུར་གྱི་རྐྱེན་ངན་རང་སར་ཞི། །ཕ་ཁྱེད་ཀྱི་འཕྲིན་ལས་གང་དང་གང་། །
ལུས་སྲོག་ལྟོས་མེད་དུ་བསྒྲུབ་པ་ལ། །བར་ཆད་མེད་པར་ཐུགས་རྗེས་
ཟུང་། །ཕྱི་འབྱུང་འདུས་ཀྱི་འཕྲུལ་འཁོར་སྒྱུ་མའི་གྲོང་། །ནང་ཚོགས་
དྲུག་གི་གཡོ་འཕྲུལ་གཟུགས་བ རྙན་འདྲ། །གང་ཡང་བདེན་མེད་དུ་
ཕྱམ་མཉམ་པས། །བླང་དོར་དང་རེ་དོགས་ཅི་ལ་བྱེད། །རིག་སྟོང་ལ་
བདེ་སྡུག་མཐའ་ལས་འདས། །བློ་བྲལ་ལ་འདི་ཡིན་གྱི་རྩིས་གདབ་
མེད། །ད་འཁོར་བ་མིང་དུ་ཟད་པ་ལ། །བཅས་བཅོས་དང་རྩོལ་སྒྲུབ་
ཅིའི་ཕྱིར་བྱེད། །ཕ་རྫོགས་པའི་སངས་རྒྱས་གཞན་ཕན་པས། །སྣང་
སྲིད་ཆོས་སྐུར་ངོ་སྤྲད་དེ། །རྗེ་སངས་རྒྱས་དེ་ཡི་བཀའ་དྲིན་གྱིས། །ད་



ཉམས་མགུར་ཕྱོགས་བསྡུས།
ལྟ་བློ་བདེ་ཁོང་ནས་འབར། །ནད་གདོན་གྱིས་མནར་བའི་ཟུག་རྔུ་དང༌།།
བདེ་གསལ་ གྱི་ཉམས་རྟོགས་ འཆར་སྒོ་གཉིས། །རྣལ་འབྱོར་ལ་རོ་
མཉམ་གཅིག་ཏུ་ འཆར། །སྤང་བླང་དང་ རེ་དོགས་ བྱ་མ་དགོས། །
དགའ་འོ་སྐྱིད་དོ་བློ་ བྲལ་གྱི་ངང༌། །བདེའོ་གསལ་ལོ་སྟོང་ཆེན་གྱི་
དབྱིངས། །ལར་རང་མཐོང་དང་ང་རྒྱལ་མ་ལགས་ཏེ། །གང་ཡང་ལམ་
དུ་ཁྱེར་བ་འདི། །ངེད་ཀློང་ཆེན་བརྒྱུད་པའི་ཁྱད་ཆོས་ཡིན། །ཐུགས་ལ་
འཕྲོད་དམ་རྣལ་འབྱོར་པ། །ཞེས་ཀྱང་ཉམས་མཚར་དུ་ཕུལ། །
༄༅། །གཅེར་མཐོང་གནད་ཀྱི་མན་ངག་གསང་རྒྱ་ཅན། །
བླ་མ་ལ་ཕྱག་འཚལ་ལོ། །གདོད་ནས་ཡེ་སྟོང་ཀ་དག་ཆོས་ཀྱི་སྐུ།།
རང་ གསལ་ ལྷན་ འབྱམས་ ཁྱབ་ བདག་ ལོངས་ སྤྱོད་ རྫོགས། །མ་
འགགས་རང་རྩལ་ཤར་གྲོལ་སྤྲུལ་པའི་སྐུ། །སྐུ་གསུམ་དབྱེར་མེད་
དཔལ་ལྡན་བླ་མར་འདུད། །ཀྱེ་ཧོ་འཁོར་དང་མྱ་ངན་འདས་པ་ཞེས། །
གཉིས་ལྟར་སྣང་ཡང་གཉིས་སུ་མ་གྲུབ་སྟེ། །མ་སྐྱེས་རྩ་བྲལ་རིག་སྟོང་
རྗེན་པའི་ངང་། །འཆར་ཚུལ་མ་འགགས་མེ་ལོང་གཟུགས་བརྙན་འདྲ། །
སྣང་བཞིན་པ་ན་ངོ་བོ་འགའ་མེད་པས། །ཤར་སྣང་གང་ཡང་ཡེ་ནས་
གྲོལ་བར་མཐོང་། །མཐོང་ཞེས་བརྗོད་པའང་ཀུན་རྫོབ་བརྡའ་ཙམ་སྟེ། །
དོན་ལ་མཐོང་བྱ་མཐོང་བྱེད་ཆོས་སུ་མེད། །དེ་ལྟར་རྟོགས་ན་བླང་དོར་
ཆོས་མེད་དེ། །རིག་པའི་རང་བཞིན་མཁའ་མཉམ་ཕྱམ་གདལ་བ། །



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འདི་ཞེས་ མི་མཚོན་ངོས་བཟུང་ཆོས་ལས་འདས། །རང་བབས་ཉིད་
ལས་སུས་ཀྱང་འཆོས་སུ་མེད། །ངོ་བོ་མེད་ལ་རྟོག་པས་ཅི་ཞིག་འཇལ།།
རང་བཞིན་མ་འགགས་སོ་སོར་རིག་པའི་གདངས། །གང་གིས་མ་སྒྲིབ་
སྟོང་གསལ་ཆེན་པོར་འཁྱིལ། །རྟོགས་པའི་དོན་ཞེས་རིས་སུ་ཆད་པ་
མེད། །ཆོས་ཀུན་དེ་ཡིན་དེ་ལས་ལོགས་ན་མེད། །དྲན་འཛིན་གཉེན་
པོས་བསྐྱང་བྱ་རྡུལ་ཙམ་མེད། །རང་བཞིན་བབས་ལ་རྩོལ་བློས་ཅི་ཞིག་
བྱ། །འཛིན་མེད་ཕྱམ་ཡངས་བར་སྣང་དག་པ་འདྲ། །སྟོང་དང་གསལ་
ཞེས་ཕྱོགས་རེའི་མིང་འདོགས་ཀྱང༌། །དང་པོའི་ལས་ཅན་རྗེས་སུ་
འཛིན་པའི་ཐབས། །བསྟན་པར་ཟད་ཀྱི་གཉུག་མའི་རང་བཞིན་ལ། །
ཚིག་དང་ཡི་གེའི་མཚོན་བྱ་རྡུལ་ཙམ་མེད། །ཐམས་ཅད་ཡེ་སྟོང་རང་
སྟོང་ངོ་བོས་སྟོང༌། །སྟོང་ཞེས་བརྡའ་ཙམ་བཏགས་པའི་ཆོས་སུ་མེད། །
མེད་པའི་གནས་ལུགས་ལྐོག་ཏུ་མ་གྱུར་པར། །བླ་མའི་དྲིན་གྱིས་མངོན་
སུམ་རྟོགས་པར་སྙམ། །ད་ནི་སུ་ལའང་དྲི་བར་མི་བྱའོ། ། ཡིན་མིན་
ཚིག་ལ་རེ་དོགས་རྡུལ་ཙམ་མེད། །འཛིན་ཞེན་མེད་པའི་ལུང་པ་སྟོང་པ་
རུ། །རིག་པའི་ཁྱེའུ་ཆུང་ཅི་དགར་ཡན་པས་ཆོག །འཁྲུལ་བ་རང་ཟད་
ཡེ་གྲོལ་ཕྱམ་གཅིག་པས། །ད་ནི་ལམ་དང་འབྲས་བུའི་ཞེན་པ་ཟད། །
འབད་དང་རྩོལ་བའི་འཆིང་བས་སུ་ལ་ཅི། །དགག་དང་སྒྲུབ་པའི་བློ་
རྟོག་གང་དགར་ཐོང་། །གཏད་མེད་ཡུལ་ལ་འཛིན་མེད་སྣང་བ་ཤར། །
ངེས་མེད་ཐོད་བརྒལ་བྱ་ བྱའི་ཆོས་ལས་འདས། །འདི་ཡིན་ གཟའ་



ཉམས་མགུར་ཕྱོགས་བསྡུས།
གཏད་མེད་པས་ཉམས་རེ་དགའ། །མིང་དང་བརྗོད་པས་ཕྱོགས་ཙམ་
མི་མཚོན་པའི། །གཅེར་བུ་རྒྱ་ཡན་སྐྱོང་དུ་མེད་པ་འདི། ། ཆོས་རྣམས་
ཀུན་གྱི་གནས་ལུགས་ཟང་མ་ཡིན། །རྟོགས་དང་མ་རྟོགས་བློ་ཡི་རི་མོ་
སྟེ། །ཡེ་ནས་ཡིན་ལ་རྟོགས་པས་བསྐྱང་དུ་མེད། །འཛིན་ཞེན་སེམས་
ཀྱི་གཏད་ཡུལ་བུད་པ་ཡིན། །བློས་བྱས་ལྟ་སྒོམ་རྫུན་ཕུགས་རྡིབ་པ་
ཡིན། །གོ་ཡུལ་ཉམས་ཀྱི་ཤུན་པ་ཟད་པ་ལགས། །དེ་སྐད་སྨྲ་བ་
མདོ་ཁམས་པ། །བསྟན་པའི་ཉིན་བྱེད་གཞན་ཕན་པའི། ། ཐུགས་སྲས་
ཡོན་ཏན་མགོན་པོ་ཡིན། །དགེ་བས་འཁོར་བ་དོང་སྤྲུགས་ཤོག །གུ་བྱ།
གསང་རྒྱ། དགེའོ། །དགེའོ། །དགེའོ། །
༄༅། །དམ་བཅའ་རྡོ་རྗེའི་མགུར་དབྱངས།
དྲིན་གཞལ་དུ་མེད་པའི་རྡོ་རྗེ་འཆང་། །མཚན་བརྗོད་ན་གཞན་
ཕན་སྣང་བ་ཞེས། །མི་ཁོ་བོའི་བློ་གཏད་གཅིག་ཆོག་ཡིན། །སྤྲང་བདག་
གི་སྐྱིད་སྡུག་ཁྱེད་རང་ཤེས། །ལར་འཁོར་བ་སྒྱུ་མའི་གྲོང་ཁྱེར་ལ། །
འདུ་འབྲལ་དང་འབྱོར་རྒུད་ཅིར་ཡང་འབྱུང༌། །དེ་བྱུང་ཡང་རྨི་ལམ་གྱི་
དགའ་སྟོན་བཞིན། །རེ་དོགས་དང་སྤང་བླང་ཅི་ལ་བྱེད། །ཕ་སངས་
རྒྱས་སྐུ་དངོས་གཞན་ཕན་པས། །ཆོས་ཟབ་དགུའི་སྙིང་བཅུད་བུ་ལ་
གནང་། །ད་འཁོར་བར་གནས་ཀྱང་མི་སྐྱོ་སྟེ། །རིག་སྟོང་ལ་སྲིད་ཞིའི་
མིང་འདོགས་ཟད། །ངས་སྔོན་ཆད་གོ་ཡུལ་གྱི་ངེས་པ་ལ། ཡིན་རློམ་གྱི་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྟོང་འུད་བྱས་ཀྱང་བྱས། །དུས་ད་ལྟ་བློ་བྲལ་གཉུག་མའི་ཞལ། །ཕ་བླ་
མའི་དྲིན་གྱིས་དངོས་སུ་རྟོགས། །བརྟགས་དཔྱད་ཀྱི་གོ་ཡུལ་རང་སར་
ཞི། །བློས་བྱས་ཀྱི་ལྟ་སྒོམ་ཡས་ལ་བོར། །རང་མཐོང་དང་ང་རྒྱལ་བྱ་མ་
དགོས། །གུ་ཡངས་བློ་བདེ་རུ་ཤུགས་ཀྱིས་ཐལ། །ལར་འདིར་སྣང་ཆེ་
དགུའི་ངོ་སྲུང་འདི། །བསླུ་བྲིད་ཀྱི་བདུད་དུ་ཆེ་ལགས་ཀྱང་། །རྐྱེན་ངན་
ལམ་སློང་གི་རྣལ་འབྱོར་ལ། །གང་ཡང་བྱང་ཆུབ་ཀྱི་གྲོགས་སུ་ཆེ། །
ཡུལ་འདུ་འཛིས་བྲེལ་བའི་སྡེ་དགོན་དུ། །བུ་རིག་པའི་ཁྱེའུ་ཆུང་ཅི་
དགར་འཁྱམས། །སྣང་སེམས་ཤར་གྲོལ་གྱི་ལྟད་མོས་དགྱེས། །ཟང་
ཐལ་རྒྱ་གྲོལ་གྱི་ཐུགས་སྣང་སྤྲོ། །ལར་ཀློང་ཆེན་ཆོས་རྗེའི་བུ་རྒྱུད་འདི། །
སེངྒེ་དང་མཁའ་ལྡིང་གི་ཕྲུ་གུ་བཞིན། །ནང་རྟོགས་པའི་ཉམས་རྩལ་
རྫོགས་པའི་ཚེ། །བྲག་སྟོང་དང་གངས་ཁྲོད་ལ་བློ་སེམས་ལུས། །མི་
གཞན་ཟེར་གྱི་ལབ་གླེང་གང་དགར་བསྐྱུར། །ཕ་བླ་མའི་ཞལ་ཆེམས་
བརྗེད་ཐབས་མེད། །སྤྱང་ལང་ཤོར་གྱི་བློ་སྣ་དུམ་ཆོད་ལ། །དགྲ་འཆི་
བདག་མིན་པས་བཤོལ་ཐབས་མེད། །ལར་དུས་ངན་གྱི་སྐྱེ་བོ་གྱ་མ་གྱུ།།
ཆོས་ཐོས་བསམ་གྱི་འབྲས་བུ་གནས་མིན་འཁྱམས། །སྒོམ་བློས་བྱས་
དང་ཡིད་དཔྱོད་ལ་ནོར་དུ་འཛིན། །ཉམས་བདེ་གསལ་ལ་རྟོགས་པའི་
ངོ་སྤྲོད་མཛད། །འདི་བསམ་བཞིན་སྐྱོ་ཤས་ཀྱི་སྙིང་རླུང་འཁྲུགས། །ཕ་
བླ་མའི་སྐུ་དྲིན་ལྷག་པར་དྲན། །གསོལ་འདེབས་ཀྱི་གདུང་གླུ་ཤུགས་
ཀྱིས་ཐལ། །ཁྱེད་ལྷ་གྲོགས་ཚོའི་སྙན་ལ་འཐད་དམ་སྙམ། །རྗེ་ཡོན་



ཉམས་མགུར་ཕྱོགས་བསྡུས།
ཏན་ཀུན་ལྡན་རྡོ་རྗེ་འཆང༌། །སྐྱབས་གཅིག་ཆོག་སངས་རྒྱས་གཞན་
ཕན་པ། །མགོན་སངས་རྒྱས་སྟོང་གི་ཞལ་སྐྱིན་ཁྱོད། །དུས་དེ་རིང་དྲན་
ནས་ཚུགས་ཐབས་མེད། །ཕ་ཡེ་ཤེས་སྒྱུ་མའི་སྐུ་ཅན་ལ། །གཤེགས་
བཞུད་ཀྱི་མཚན་མ་འགའ་མེད་ཀྱང༌། །བདག་ཚུར་མཐོང་བྱིས་པའི་
སྣང་ངོ་རུ། །སྐུ་མྱ་ངན་འདའ་བའི་ཚུལ་ཡང་སྟོན། །སྔོན་བསྐལ་པ་མང་
པོའི་གོང་རོལ་ནས། །མགོན་ཁྱེད་ཀྱི་གདུལ་བྱར་སྨོན་པའི་འབྲས། །
དུས་ད་རེས་ཀྱི་མི་ཚེ་འདི་ཁོ་ནར། །ཕ་ཁྱེད་ཀྱི་ཞབས་པད་ཟིན་ཙམ་
བྱུང༌། །བདག་རྗེས་སུ་བཟུང་ནས་ད་བར་དུ། །སྨིན་གྲོལ་གྱི་བདུད་
རྩིས་སྐྱོང་སྐྱོང་ནས། །ཆོས་ཟབ་ཟབ་ལ་འགྲམ་ཆུ་མི་ལྡང་ཙམ། །བློ་
ཐག་ཆོད་ཀྱི་དཔའ་གདེང་ནང་ནས་འཁྲུངས། །དཔལ་ཨོ་རྒྱན་རྗེ་དང་
དབྱེར་མེད་པའི། །རྗེ་མཁྱེན་བརྩེ་ནུས་ལྡན་སྤྲུལ་པའི་སྐུ། །མ་ཌཱཀྐི་
འབུམ་གྱི་གྲོང་ཁྱེར་དུ། །ཉམས་བྱུང་རྒྱལ་གྱི་སྤྱོད་པས་དགྱེས་མོད་
ཀྱང་། །ངེད་མ་སྨིན་གྱི་བྱིས་པ་ཁྱུ་གཅིག་པོ། །དྲིན་ཕ་མས་བོར་བའི་དྭ་
ཕྲུག་བཞིན། །བཤེས་མེད་རང་ཡན་དུ་འཁྱམས་པ་འདི། །རྗེ་སྙིང་རྗེའི་
མགོན་གྱིས་གཟིགས་སམ་ཅི། །ཕ་བླ་མའི་བྱིན་རླབས་བདུད་རྩིའི་
བཅུད། །ཡིད་ཁྱེད་ཤེས་གུས་པས་ཡང་དང༌ཡང༌། །ངོམས་མེད་དུ་
བཏུང་བའི་བཀའ་དྲིན་དེས། །དུས་དེང་སང་རྟོགས་པའི་ཕ་ཕོགས་ཐོབ།།
འདི་སྒོམ་པ་ཀློང་དུ་གྱུར་པའི་ཕྱིར། །རི་སྟོང་དང་བྲག་རིའི་ཉེ་འདབས་
སུ། །རང་གཅིག་པུ་གྲོགས་མེད་གྱི་ནའི་ཚུལ། །ཉམས་བྱུང་རྒྱལ་ལ་བློ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཕུགས་མི་ གཏོད་ རེ། །ཁོང་སྡེ་དགོན་དང་མཛའ་གྲོགས་ ཀྱི་ཞལ་ཏ་
འདིས། །འཕྲལ་སྣང་བ་སུན་པའི་བསྐུལ་འདེབས་ལས། །བློ་བསླུ་བྲིད་
ཀྱི་མགོ་སྐོར་མི་འོང་བས། །འཕྲལ་ གང་དྲན་ ལང་ཤོར་དུ་བློ་ཐག་
གཅོད། །ཡུལ་རང་རྩིས་ཀྱིས་དྲེགས་པའི་གྲལ་མཐའ་རུ། །ཆོས་རྣམ་
དག་གི་མཐུན་རྐྱེན་ཉིན་སྐར་འདྲ། །གནས་དབེན་སྟོད་དང་བྲག་རིའི་ཉེ་
འདབས་སུ། །རང་གཅིག་པུར་སྐྱིད་པའི་སྣང་ཤེས་སྤྲོ། །ཨ་ལ་ལ་ཧོ། །
ཞེས་ཀྱང་སྣང་བ་ཅུང་ཞིག་འུར་ལངས་ཏེ་ཞེ་དམ་བཅས་པ་ལགས། །
༄༅། །ཀློང་རྡོལ་རྟོགས་པའི་སྐྱིད་གླུ།
རྗེ་འགྲན་གྱི་དོ་མེད་ རྡོ་ རྗེ་འཆང་། །རྫོགས་པའི་སངས་རྒྱས་
གཞན་ཕན་པ། །སྤྱི་གཙུག་འཁོར་ལོའི་རྒྱན་དུ་བཞུགས། །འདུ་འབྲལ་
མེད་པར་ཐུགས་རྗེས་ཟུང་། །རྣལ་འབྱོར་ཡོན་ཏན་མགོན་པོ་བདག །
བླ་ མའི་ དྲིན་ གྱིས་ རྟོགས་ པ་ རྙེད། །ཟབ་ དགུའི་ ཡང་ ཞུན་ ཇི་སྙེད་
དང༌། །སྐྱེལ་སོ་མཐུན་པའི་གདེང་ཚད་སྐྱེས། །སངས་རྒྱས་བྱོན་ཡང་
འདི་ལས་མེད། །ཐག་ཆོད་རེ་དོགས་ནང་ནས་ཞིག །གང་ལྟར་བྱས་
ཀྱང་ཆོག་པར་བྱུང༌། །སྤྲང་པོའི་སྣང་ཟོ་བདེ་ལུགས་ལ། །ཡིད་དཔྱོད་
འཇོག་པའི་གཏད་ཡུལ་ཞིག །ཟང་ཐལ་ཐོག་བབས་ནང་ནས་ཤར། །
འདི་ཡིན་ངོས་བཟུང་རྡུལ་ཙམ་མེད། །མྱོང་ཞེན་རང་དག་ཨ་ལ་ལ། །
ཁྱབ་གདལ་ཆོས་ཉིད་ ར་བ་ ལས། །ནམ་ ཡང་ འདའ་མེད་ རང་རྒྱས་
40



ཉམས་མགུར་ཕྱོགས་བསྡུས།
ཐེབས། །ཀུན་རྟོག་རང་ངོ་ཡེ་དག་ལ། །ད་གཟོད་རྟོགས་པས་ཅི་ཞིག་
གྲོལ། །ཡིན་མིན་བློ་ཡི་དགག་སྒྲུབ་ལ། །ཞེན་པའི་འཇུག་ཡུལ་མ་རྙེད་
པས། །བློས་བྱས་ཐམས་ཅད་ ཕྱམ་མེར་གྲོལ། །ཡེ་སྟོང་ནམ་མཁའ་
སངས་སངས་གཅིག །དགའ་འོ་སྐྱིད་དོ་རྡོ་རྗེའི་སྤུན། །ཞབས་བྲོ་ལྡིར་
ལྡིར་ ཉམས་ སུ་ སྤྲོ། །གང་ ཤར་ རེ་ དོགས་ མེད་ པའི་ གླུ། །ཐོལ་བྱུང་
མགྲིན་པའི་ལམ་ནས་བསྒྱུར། །དགའ་དང་མི་དགའི་རྟོག་པ་ཟད། །
འགྱུ་བ་རང་དག་ཨ་ལ་ལ། །སྣང་སེམས་རོ་གཅིག་ཆོས་ཉིད་ངང་། །
ཟང་ཐལ་ཕྱལ་བ་ཨ་ལ་ལ། །ངེད་རང་ནམ་མཁའི་རྣལ་འབྱོར་ཡིན། །
རྟོགས་པ་ཆོས་ཉིད་རྒྱ་མཚོ་ཡིན། །ཟང་ཐལ་མེས་པོའི་གཤེགས་ཤུལ་
ཡིན། །ཐམས་ཅད་མཁའ་མཉམ་ཀློང་ཆེན་ཡིན། །བླ་མ་སངས་རྒྱས་
ཉག་གཅིག་ཡིན། །དགོངས་བརྒྱུད་ཕ་ནོར་ཐོབ་པ་ཡིན། །བཅོས་མའི་
ལྟ་སྒོམ་སྒྲིན་པོ་ལ། །ཡིན་དུ་རེ་སྙམ་བདག་ལ་མེད། །མཁས་བཙུན་
བརྒྱ་དང་གྲུབ་ཐོབ་སྟོང་། །མན་ངག་འབུམ་གྱི་ཞལ་བསྡུར་ཡང་། །ད་
གདོད་རྟོགས་བྱའི་རེ་བ་ཟད། །རྒྱལ་བ་ཀུན་དང་སྤྱོད་ཡུལ་མཉམ། །
འཁོར་བར་འཁྱམ་གྱི་དོགས་མ་མཆིས། །མྱང་འདས་འཐོབ་བློའི་རེ་བ་
ཟད། །ཨ་ལ་ལ་ཧོ་བག་རེ་བྲོ། །ཨེ་མ་ཧོ་སྟེ་ཡ་མཚན་ཆེ། །གཅིག་
གཉིས་གསུམ་བྱས་ནས། །བརྒྱུད་གསུམ་བླ་མའི་གཅེས་ཕྲུག་ལགས། །
གསུམ་དྲུག་དགུ་བྱས་ནས། །འཁོར་བ་དོང་ནས་སྤྲུགས་པ་ལགས། །
སྤྲང་འཁྱམས་ཡོན་ཏན་མགོན་པོ་བདག །གང་ལྟར་བྱས་ཀྱང་རྒྱ་ཁྲོལ་



ཚ་
འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཁྲོལ། །ཇི་ལྟར་བཞག་ཀྱང་སྟོང་ཕྱམ་ཕྱམ། །ཐ་མལ་རང་གསལ་རྗེན་
སེང་སེང་། །རྟོགས་པ་མཁའ་གསལ་ཆོས་སྐུར་གྲོལ། །ཀློང་ཆེན་རབ་
འབྱམས་བུ་རྒྱུད་ལ། །ཉམས་རྟོགས་མི་སྐྱེ་དབང་མ་མཆིས། །བཀའ་
བརྒྱུད་བླ་མའི་སྒོམ་ཕྲུག་ལ། །གྲུབ་གཉིས་མི་ཐོབ་ཐབས་མེད་བྱུང་། །
ཀློང་རྡོལ་རྟོགས་པའི་སྐྱིད་གླུ་ལ། །གང་སྨྲས་ཆོག་པའི་ཉམས་ཤིག་
ཤར། །ཨ་ལ་ལ། ཨ་ལ་ལ། ། ཞེས་ཀྱང་ཉམས་མཚར་དུ་སྨྲས་ཏེ་སྐྱིད་པའི་མལ་དུ་གུ་
ཡངས་ཤིང་བློ་བདེ་བ་ལགས་སོ། །
༄༅། །གང་ཤར་རིག་པའི་རྩེད་འཇོ།
སྐྱབས་རྒྱལ་བ་ཀུན་དངོས་རྡོ་རྗེ་འཆང་། །དྲིན་སངས་རྒྱས་ལས་
ཀྱང་ལྷག་པའི་མགོན། །ཕ་དྲན་མཆོག་རྒྱལ་པོ་གཞན་ཕན་པ། །སྤྲང་
བདག་ལ་རེ་ས་ཁྱེད་ལས་མེད། །སྔོན་ཐོག་མ་མེད་པའི་འཁོར་བ་ནས། །
གཤིས་གཉུག་མའི་རང་ཞལ་མཐོང་མ་མྱོང༌། །དུས་ད་རེས་བླ་མའི་
བཀའ་དྲིན་གྱིས། །སེམས་གཉུག་མའི་རང་ཞལ་རྗེན་པར་མཐོང་། །བློ་
བརྟགས་དཔྱད་དང་གོ་ཡུལ་འུད་གོག་ཙམ། །རྟོགས་པའི་རང་ངོ་རུ་རློམ་
པ་ཚོས། །ད་དུང་ལྟ་བསྒོམ་ལ་བརྩོན་འགྲུས་བསྐྱེད། །ཡིན་རློམ་གྱིས་
རང་མགོ་སྐོར་ཉེན་ཆེ། །བློ་བྲལ་ལ་དྲན་པས་ཅི་ཞིག་སྐྱོང༌། །ཁྱབ་
གདལ་ལ་སྤྲོ་བསྡུའི་གཞི་སྟོང་པས། །གང་བབས་གནམ་ཡན་གྱི་ལྟ་
བསྒོམ་འདི། །བཤད་པ་མང་སྟེ་ཕེབས་པ་ཉུང་། །བཅས་བཅོས་དང་རེ་



ཉམས་མགུར་ཕྱོགས་བསྡུས།
དོགས་ཅི་དང་ཅིས། །རིག་སྟོང་ལ་ཕན་གནོད་འགའ་མེད་པས། །རང་
བབས་སྐྱོང་དགོས་ཀྱི་ཁྲིད་ཚུལ་ཡང་། །དང་པོའི་ལས་ཅན་གྱི་འཇུག་སྒོ་
ཙམ། །ལར་སྣང་སེམས་གཞི་གྲོལ་དུ་རྟོགས་ཙ་ན། །ལམ་སྤང་གཉེན་
ཟེར་བ་རྫུན་དུ་ཟད། །ཆོས་ཐམས་ཅད་རིག་པར་རོ་གཅིག་ན། །ཡེངས་
འཁྲུལ་དང་སྒོམ་ཞེས་ཅི་ལ་ཟེར། །ཀུན་རྟོག་ཤར་གྲོལ་གྱི་བཞུགས་
ཚུལ་འདི། །རྟོག་པས་རྟོགས་པ་འཚོལ་བ་མིན། །ཤར་ཙམ་ཉིད་ནས་བློ་
བྲལ་དུ། །ཟང་ཐལ་བརྗོད་པས་མི་མཚོན་པ། །འཆར་གཞི་རིག་པའི་
རང་ངོ་དང་། །དབྱེ་བསལ་མེད་པའི་གནད་བརྡོལ་བས། །སྤང་གཉེན་
རིས་མེད་ཆེན་པོ་ལགས། །གློད་དང་རང་བབས་མ་བཅོས་སོགས། །
ཡིན་ལུགས་ཀྱི་ཕྱོགས་རེ་འཇལ་བའི་གཏམ། །རྣལ་མའི་དོན་ལ་འཇོག་
སོ་མེད། །ནམ་མཁའ་འཆིང་གྲོལ་སུ་ཡིས་ནུས། །གང་ལྟར་ཤར་ཡང་
རྩིས་མེད་ཐོང༌། །ཇི་ལྟར་འགྱུ་ཡང་ཡིན་དུ་ཆུག །གཤིས་ལ་ཕན་གནོད་
རྡུལ་ཙམ་མེད། །ཚི་ཆད་རང་གིས་མ་སྒྲུབ་ཨང༌། །སྤྱང་འཁྱམས་ཡོན་
ཏན་མགོན་པོ་བདག །བླ་མ་སངས་རྒྱས་དངོས་དང་མཇལ། །ཟབ་
དགུའི་ཆོས་ཀྱི་ཉིང་ཁུ་ཐོབ། །བསམ་བཞིན་དགའ་སྤྲོ་ཁོང་ནས་འབར། །
རྟོགས་པ་མཁའ་མཉམ་བློ་ལས་འདས། །ཚིག་ངག་ཡིག་གེས་མཚོན་དུ་
མེད། །གང་ལྟར་བྱས་ཀྱང་ཆོག་པ་བྱུང་། །ཡན་པ་བློ་བདེའི་བུ་རྒྱུད་
ལགས། ། ཞེས་སོ། །



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །ཐབས་ཆེན་དཔའ་བོའི་བཞད་སྒྲ།
ཨ་ཧོ་ཡེ། བློ་བྲལ་བསམ་ལས་འདས་པ་ཆོས་ཉིད་ཀྱི་བཞུགས་
ཚུལ། །མ་བཅོས་རྣལ་མར་སྐྱོང་བ་ཀློང་ཆེན་གྱི་བུ་རྒྱུད། །སྟག་ཤམ་
རུས་པའི་འཕྱང་འཕྲུལ་འཛིན་པ་ཞིག་མིན་ཡང༌། །བདེ་གསལ་རྟོགས་
པའི་རྒྱན་བཟང་རང་ཆས་སུ་རྫོགས་འདུག །འོད་གསལ་ཉི་ཟླ་ལྟ་བུའི་
ཡེ་ཤེས་ལ་གཟིགས་དང༌། །ཀུན་རྟོག་གྱ་གྱུའི་གཡོ་འཕྲུལ་གར་སོང་ནི་
མི་གདའ། །གཏད་མེད་ནམ་མཁའ་ལྟ་བུའི་ཆོས་ཟད་ཀྱི་དགོངས་ཀློང་།།
ཟང་ཐལ་རྗེན་ལ་བུད་པ་ཡབ་མེས་ཀྱི་གཤེགས་ཤུལ། །བློས་བྱས་ལྟ་
བསྒོམ་གོག་པོས་རྒྱས་འདེབས་དེས་ཅི་བྱ། །རང་རིག་བླ་མའི་རང་ཞལ་
གསལ་འགྲིབ་ནི་མི་གདའ། །ཆེད་འཛིན་དྲན་པའི་རྒྱང་སོ་ཨ་འཐས་ཀྱི་
འཆིང་བ། །བླུན་སྒོམ་རྒན་པོའི་ཨུ་ཚུགས་གང་དགའ་རུ་བསྒྱུར་ཐོང་། །
ཆོས་བརྒྱད་སེར་བའི་རིལ་བུ་གཅེས་ནོར་དུ་བྱས་ཀྱང་། །འདོད་པ་ཐོག་
ཏུ་མི་ཁེལ་སྡུག་བསྔལ་གྱི་ཡོ་ལང་། །རོ་སྙོམས་སྤང་བླང་མེད་པ་གང་
དགའ་རུ་ཡན་པས། །བསླུ་མཁས་བྱིས་པའི་ལད་མོ་གར་སོང་ནི་མི་
གདའ། །དགག་སྒྲུབ་གྲུབ་མཐའི་འཛིན་སོ་བློས་བྱས་ཀྱི་ཞེན་པ། །ཟད་
མེད་ཆགས་སྡང་འཁོར་ལོ་ཀུན་རྟོག་གི་ཚོང་ཟོང་། །ཁྱབ་གདལ་ཕྱོགས་
རིས་བྲལ་བ་མཉམ་ཉིད་ཀྱི་བཞུགས་ཚུལ། །ཐད་ཀར་རྗེན་ལ་བུད་པ་
ཡབ་མེས་ཀྱི་བཞེད་ཕུགས། །ཧོ་ཧོ། གཟུང་འཛིན་གྱི་ཀུན་རྟོག་གཞོན་
A4



ཉམས་མགུར་ཕྱོགས་བསྡུས།
ནུ་ཞིག །རོ་སྙོམས་ཀྱི་སྨྱོ་ཆུ་འཐུང་འཐུང་ནས། །གཏད་སོ་ཡི་སྲོག་དང་
བྲལ་ལ་ཁད། །བྱུང་རྒྱལ་གྱི་རང་གཤིས་ཐད་ཀར་བུད། །འདི་བྱ་དང་
འདི་བྱེད་བྱ་ཚོད་མེད། །མི་ཆོས་ཀྱི་ལད་མོ་ཁྲིགས་ཆགས་སོ། །རྩིས་
མེད་དུ་རང་གར་ཆལ་མ་ཆོལ། །ཨ་ལ་ལ་སྨྱོན་པའི་སྣང་ཤེས་སྐྱིད། །
གཅིག་གཉིས་གསུམ་བྱས་ནས། །རེ་དོགས་ཀྱི་འཆིང་བ་ཁྲལ་མ་ཁྲོལ། །
གསུམ་དྲུག་དགུ་བྱས་ནས། །ལང་ཤོར་གྱི་སྣང་ཤེས་གུ་རེ་ཡངས། །ཨ་
ལ་ལ་ཧོ། །ཞེས་བན་རྒན་སྨྱོན་པ་དེས་ཐོལ་བྱུང་དུ་སྨྲས་སོ། ། །
༄༅། །ཡེ་གྲོལ་རྡོ་རྗེའི་ཐོལ་གླུ།
ཕ་དྲན་པས་གདུང་སེལ་ཆོས་ཀྱི་རྗེ། །མགོན་བླ་མ་སངས་རྒྱས་
གཞན་ ཕན་པ། །སྤྱང་བདག་ལ་རེ་ལྟོས་ཁྱོད་ལས་མེད། །རྒྱུད་བྱིན་
གྱིས་རློབས་དང་སྐུ་དྲིན་ཅན། །སྤྲང་ཆོས་མེད་ཡོན་ཏན་མགོན་པོ་བདག།
གནས་འཁོར་བར་འཁྱམས་ནས་ད་བར་དུ། །གཤིས་བློ་བྲལ་གྱི་རང་
ཞལ་མཐོང་མ་མྱོང་། །བློས་བྱས་ཀྱི་གཏད་སོ་འབྲལ་མ་མྱོང་། །དུས་ད་
རེས་སངས་རྒྱས་གཞན་ཕན་པས། །མངོན་སུམ་ཆོས་ཉིད་ཀྱི་རང་ངོ་
སྤྲད། །གཅེར་མཐོང་རྒྱ་ཡན་གྱི་རང་ས་ཟིན། །ཡིད་དཔྱོད་བློས་བྱས་ཀྱི་
གཏད་འཛིན་ཞིག །ངེས་ཤེས་གཏད་ཡུལ་གྱི་ཞེན་འཁྲིས་མེད། །ལམ་
དྲན་པ་ཉེར་བཞག་གི་ལྡང་ཚད་ཤེས། །སྣང་སེམས་འབྲེལ་བཅས་ཀྱི་
རྫུན་ཕུགས་རྡིབ། །གཞི་མེད་ རྩ་ བྲལ་ གྱི་ཡིན་ལུགས་ཤེས། །སྤང་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཉེན་ལམ་ཁྱེར་ལ་རག་མ་ལས། །ཟག་བཅས་སྒྱུ་ལུས་ཀྱི་འཛིན་ཞེན་
ཞིག །བདེ་གསལ་ཉམས་ཞེན་གྱི་ཤུབས་ནས་ཐོན། །ཐམས་ཅད་བདེན་
མེད་དུ་ཕྱམ་མཉམ་པས། །བྱར་མེད་བློ་བདེ་རུ་ཤུགས་ཀྱིས་ཐལ། ཨ་
ལ་ལ་ཧོ། སྐྱིད་སྣང་གི་ཡུལ་རྐྱེན་འགའ་མེད་ཅིང་། །སྡུག་བསྔལ་གྱི་
ཀུན་རྟོག་རང་ངོར་སྟོང་། །བདེ་སྡུག་འདུ་འབྲལ་ཅི་བྱུང་ཡང་། །
ཐམས་ཅད་རྣལ་འབྱོར་པའི་རྒྱན་དུ་ཆེ། །མི་ཁོ་བོ་སངས་རྒྱས་གཞན་
ཕན་པའི། །བདེ་ཆེན་རྟོགས་པའི་བྱིན་བརྒྱུད་ཀྱིས། །ཅི་ཡིན་འདི་ཡིན་
ཆ་མེད་པའི། །ཟང་མ་ཐལ་བྱུང་དུ་ཤུགས་ཀྱིས་སོང་། །ད་འདིར་སྣང་གི་
ཁྲིགས་ལ་བློ་མི་གཏོད། །སྨྱོན་པ་འུར་ལང་ལྟ་བུར་སོང་། །འཁོར་བར་
འཁྱམས་ཀྱང་ཉམ་ང་མེད། །མིང་ཙམ་དོན་དུ་སུ་ཞིག་འཛིན། །མངོན་
སངས་རྒྱས་ཀྱང་དགའ་རྒྱུ་མེད། །ཡེ་གྲོལ་ལ་ད་གདོད་ཅི་ཞིག་འཐོབ། །
ཆོས་ཀུན་ཆོས་ཉིད་དག་པའི་མཁའ། །རྟོགས་པ་ཡེ་ཤེས་ཟང་མ་སྟེ། །
སྒྲིབ་གཉིས་མུན་པ་སྐྱེས་མ་མྱོང་། །ཡེ་ནས་མི་གྲོལ་ཀ་མེད་བྱུང༌། །
རྟོགས་པ་ཐམས་ཅད་ང་དང་མཉམ། །ང་དང་སངས་རྒྱས་གཞན་ཕན་པ།།
རྣམ་པ་ཙམ་དུ་ཐ་དད་ཀྱང་། །སྒོ་གསུམ་ཡེ་ནས་སྐུ་གསུང་ཐུགས། །
ལུས་སྣང་རང་གྲོལ་གཟུགས་བརྙན་འདྲ། །སྣང་སྟོང་རང་གྲོལ་ཕྱམ་
ཕྱམ་གཅིག །སངས་རྒྱས་ཀུན་གྱི་ཡེ་ཤེས་སྐུ། །རང་ཆས་ལྷུན་གྱིས་
རྫོགས་པ་ལགས། །རླུང་ཁམས་གྲག་སྟོང་ཡི་གེའི་གདངས། །བརྗོད་དུ་
མེད་པའི་དབྱིངས་ལས་ཤར། །བརྗོད་པ་ཉིད་ན་བརྗོད་པ་མེད། །
46



ཉམས་མགུར་ཕྱོགས་བསྡུས།
གསུང་གི་རྡོ་རྗེ་ཞེས་ཀྱང་བྱ། །དྲན་རིག་ཆོས་མེད་ལྷུག་པའི་ཞལ། །རང་
སངས་ཆོས་སྐུ་རྗེན་རྗེན་གཅིག །རྟོགས་དང་མ་རྟོགས་གཉིས་མེད་པ། །
རང་བྱུང་ཡེ་ཤེས་ཞེས་སུ་གྲགས། །སྐལ་བ་ཅན་གྱི་གང་ཟག་རྣམས། །
འདི་བཞིན་གསོལ་བ་འདེབས་ཤེས་ན། །ཚེ་གཅིག་སངས་རྒྱས་ལ་ཐང་
མེད། །ཇི་ལྟར་སྨྲས་ཀྱང་རྫུན་གྱི་ཚིག །གང་ལྟར་བསམ་ཡང་འཁྲུལ་
བའི་བློ། །བརྗོད་པ་ཐམས་ཅད་རྫུན་དུ་ཟད། །བརྗོད་བྲལ་ངག་དོན་
མཁའ་དང་མཉམ། །སྣང་བ་ཐམས་ཅད་རང་སྣང་ཡིན། །དག་དང་མ་
དག་གཉིས་སུ་མེད། །གྲག་པ་ཐམས་ཅད་རང་སྒྲ་ཡིན། །བདེན་དང་
རྫུན་ཞེས་དབྱེ་བསལ་མེད། །དྲན་ པ་ ཐམས་ ཅད་ རང་ རིག་ ཡིན། །
འཁྲུལ་དང་གྲོལ་ཞེས་གཉིས་སུ་མེད། །དེ་སྐད་སངས་རྒྱས་གཞན་ཕན་
པ། །ཡོན་ཏན་མགོན་པོ་གཉིས་མེད་གསུངས། །རང་བྱུང་ཀློང་རྡོལ་
ཆེན་པོ་རུ། །རང་ཤར་རྡོ་རྗེའི་ཐོལ་གླུ་ཡིན། །ཞེས་ཀྱང་འཛེམ་མེད་དུ་སྨྲས་སོ། །
༄༅། །ཕ་བླ་མའི་བཀའ་དྲིན་དྲན་པ་གསང་གཏམ་
རྒྱ་གྲོལ་ཀློང་རྡོལ། །
རྗེ་རྒྱལ་བ་ཀུན་དང་དབྱེར་མེད་པའི། །དྲིན་ཆེན་གྱི་སངས་རྒྱས་
གཞན་ཕན་པ། །ཕ་ཁྱེད་ཀྱི་སྐུ་དྲིན་ཡིད་ལ་བཅངས། །བསམ་བཞིན་
མོས་གུས་ཀྱི་མཆི་མ་འཁྲུགས། །ཕ་དྲིན་ཅན་དེ་ཡི་ཞལ་སྔ་ནས། །ཁྱེད་
སྐལ་བ་ཅན་གྱི་བུ་སློབ་རྣམས། །མགོན་ཀུན་མཁྱེན་ཆོས་རྗེའི་གསུང་
47



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རབ་ལ། །ཡིད་ཁྱེད་ཤེས་ཀྱིས་གསོལ་བ་ཐོབ་ཅིག་དང་། །དོན་མ་ནོར་
རྟོགས་པའི་ཕ་ཕོགས་འཐོབ། །དུས་ནམ་ཡང་བསླུ་བ་ཡོད་རེ་ཞེས། །
བདེན་གསུང་གི་དབུ་སྙུང་དངོས་སུ་བཞེས། །དེང་ཡིད་ཆེས་ཀྱི་རྟོགས་
ཚད་དངོས་སུ་ཐོབ། །ཕ་སྐུ་དྲིན་ཆེའོ་གཞན་ཕན་པ། །བདག་ཐ་མལ་
ལས་ངན་གྱི་སྐྱེ་བོ་ལ། །སེམས་ཆོས་སྐུའི་རང་ཞལ་དངོས་སུ་བསྟན། །
ཁྱེད་ ཡེངས་མེད་ ཉམས་སུ་ལེན་ནུས་ན། །བར་དོར་གྲོལ་བའི་རྟེན་
འབྲེལ་གྱི། །ཆེ་བ་ཡོད་ཅེས་དབུགས་དབྱུང་གནང་། །ཕ་སྐུ་དྲིན་ཆེའོ་
གཞན་ཕན་པ། །རྗེ་སངས་རྒྱས་དངོས་བྱོན་དེའི་དྲུང་དུ། །སེམས་དག་
པས་ཞབས་ཏོག་ཅི་ནུས་བསྒྲུབས། །རྒྱུ་ཟང་ཟིང་གི་འབྱོར་བ་འགའ་
མེད་ཀྱང་། །རང་དབང་བའི་ལུས་ངག་ཡིད་གསུམ་པོ། །ཕ་རྗེ་བཙུན་
དྲུང་དུ་ལྟོས་མེད་ཕུལ། །གསུང་ཅི་གནང་སྒྲུབ་པའི་དམ་བཅའ་ཞུས། །
ཐུགས་དགྱེས་ནས་བུ་དང་འདྲའོ་གསུང༌། །ཆོས་སྡེ་སྣོད་གསུམ་དང་
རྒྱུད་སྡེ་བཞིའི། །གནད་མ་ནོར་གདམས་པའི་ཉིང་ཁུ་གནང༌། །རང་
སྙིང་རུས་དང་དཀའ་ཐུབ་མ་ནུས་ཀྱང་། །ཡིད་མོས་གུས་ཀྱི་མཚམས་
སྦྱོར་མི་དམན་པས། །ཕ་སངས་རྒྱས་དེ་ཡི་བཀའ་དྲིན་གྱིས། །ལམ་མ་
ནོར་རྟོགས་པའི་ ཕ་ཕོགས་ཐོབ། །ཕ་སྐུ་དྲིན་ཆེའོ་གཞན་ཕན་པ། །
སེམས་གཉུག་མའི་རང་ཞལ་རྗེན་ལ་བུད། །དྲན་འཛིན་དང་དམིགས་
གཏད་རིག་པར་དག །གནས་འགྱུ་ཡི་རེ་དོགས་མཚང་ཤེས་པས། །གུ་
ཡངས་བློ་བདེ་རུ་ཤུགས་ཀྱིས་ཐལ། །ཕ་སྐུ་དྲིན་ཆེའོ་གཞན་ཕན་པ། །
48



ཉམས་མགུར་ཕྱོགས་བསྡུས།
ལར་སྣང་སེམས་ཀུན་རིག་པའི་ཆོ་འཕྲུལ་ལ། །སྔོན་ཆད་བློས་བྱས་ཀྱི་
གོ་ཡུལ་ཙམ། །ད་རེས་བླ་མའི་བཀའ་དྲིན་གྱིས། །ཐམས་ཅད་རིག་པའི་
རྒྱན་དུ་ཤར། །ཆོས་ཉིད་ཀྱི་རང་ངོར་དབྱེ་བསལ་མེད། །རྒྱས་འདེབས་
དང་གཏད་སོའི་མཁན་པོ་མེད། །རྒྱ་གྲོལ་གནམ་ཡན་དུ་ཤུགས་ཀྱིས་
ཐལ། །ཕ་སྐུ་དྲིན་ཆེའོ་གཞན་ཕན་པ། །ལར་གསང་གཏམ་གླུ་རུ་ལེན་
པ་འདི། །སྨྱོན་པ་ལས་གཞན་འོས་མེད་ཀྱང་། །ཉམས་རྟོགས་པ་ཀློང་
ནས་རྡོལ་ཙ་ན། །གཏམ་ལ་སྦ་གསང་བྱ་མ་ཐུབ། །ཅེས་ཀྱང་ཉམས་མཚར་དུ་
བླངས་སོ། །
༄༅། །བྱར་མེད་སྨྱོན་པའི་རང་གཏམ།
ཨ་ཧོ། སྣང་བ་རྒྱ་ཡན་གཏད་མེད་རང་ཤར་ལ། །རིག་ངོ་གཅེར་
མཐོང་བློ་བྲལ་རང་གྲོལ་བས། །སྣང་རིག་ཟང་ཐལ་ཐུག་འཕྲད་རྗེས་
མེད་པའི། །རྣལ་འབྱོར་བྱར་མེད་སྨོན་པས་འདི་སྐད་ལོ། །གནམ་ཡན་
གཏད་སོ་བྲལ་བའི་ཁྱབ་གདལ་གྱི་རང་ངོ༌། །མ་ཡེངས་དྲན་པ་ཟད་པའི་
རང་ ཞལ་དེ་མཇལ་བས། །ཆེད་ འཛིན་གཏད་སོའི་འཇོག་ ཡུལ་ ཨ་
འཐས་ཀྱི་སྡུག་བཙིར། །གནད་མེད་གོ་ཡུལ་གོག་པོས་རྒྱས་འདེབས་ནི་
མ་དགོས། །དྲན་སྣང་ཡེ་ཤེས་འཁོར་ལོ་ཀུན་བཟང་གི་དགོངས་པ། །
རང་གསལ་རིག་པའི་གཤིས་སུ་དུ་མ་དང་རོ་གཅིག །ཁྱབ་གདལ་ནམ་
མཁའི་ཁོར་ཡུག་ རྒྱུན་ཆད་ནི་ མི་ གདའ། །གནས་ འབྱམས་ ལུང་ མ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བསྟན་གྱི་འདྲ་ཅོག་ནི་མ་ལགས། །སྣང་ཤེས་བཟོ་མེད་རང་བབས་ཆོས་
ཉིད་ཀྱི་ར་བ། །ནམ་ཡང་འདའ་མེད་ཡེ་གྲོལ་ཀུན་བཟང་གི་ཕྱག་རྒྱས། །
གདོད་ནས་འཕོ་ འགྱུར་མེད་ པའི་ ཡེ་རྒྱས་ནི་བཏབ་པས། །མ་དག་
འཁྲུལ་བའི་དངོས་གཞི་གར་སོང་ནི་མི་གདའ། །རྟོགས་དང་མ་རྟོགས་
ཚུར་མཐོང་ བློས་བྱས་ཀྱི་རི་མོ། །འཁྲུལ་བ་གཞི་གྲོལ་གཤིས་སུ་རོ་
མཉམ་དུ་དག་པས། །རྟོགས་བྱ་རྟོགས་བྱེད་རོ་གཅིག་བློ་བྲལ་གྱི་རིག་
སྟོང་། །གཏད་མེད་ཟང་ཐལ་རྗེན་པ་བསལ་བཞག་དང་བྲལ་འདུག །
ཆོས་ཟད་ཡེ་ཡིན་ཆེན་པོའི་བཞུགས་ཚུལ་དེ་མཐོང་པས། །ས་ལམ་གྲུབ་
མཐའི་རྟོག་བཏགས་ཨ་འཐས་ཀྱི་སྦྱང་བགྲོད། །ཞེན་མེད་རིག་པའི་
ཐིག་ལེར་ཆིག་ཆོད་དུ་རྫོགས་ཏེ། །ལམ་དང་འབྲས་བུའི་ཞེན་པ་རང་
མལ་དུ་དག་སོང་། །ཀ་དག་རིག་པའི་རང་ངོ་འཕོ་འགྱུར་དང་བྲལ་བའི།།
རང་བཞིན་གཉུག་མའི་རང་འགྲོས་ཐོག་བབས་སུ་ཤར་བས། །འཕྲོ་
གནས་རིག་པར་མཉམ་པའི་གསང་གནད་དེ་རྟོགས་ནས། །བཅོས་མའི་
ལྟ་ སྒོམ་གོག་པོའི་ངོས་ འཛིན་ ལས་ འདས་ སོང་། །གདོད་ནས་ འཕོ་
འགྱུར་མེད་པའི་འོད་གསལ་གྱི་ཁང་བཟང༌། །རང་བབས་གཉུག་མའི་
བསམ་གཏན་ཀུན་བཟང་གི་རྒྱལ་ཐབས། །རང་གྲོལ་ཐབས་ཀྱི་རྒྱལ་
པོས་སྐད་ཅིག་ལ་བསྙེགས་པས། །ཡིད་དཔྱོད་བཅོས་མའི་ལམ་ལ་ཡིད་
སྨོན་ནི་མི་དགོས། །རྗེས་ཐོབ་སྙིང་རྗེའི་རང་རྩལ་འགོག་མེད་དུ་ཤར་
བས། །གཞན་ཕན་ལྷག་བསམ་དག་པའི་རྟེན་འབྲེལ་གྱི་བདེན་མཐུས། །
50



བས་
ཉམས་མགུར་ཕྱོགས་བསྡུས།
འབྲེལ་ཚད་དོན་དང་ལྡན་པའི་རྒྱལ་སྲས་ཀྱི་སྤྱོད་པས། །མཁའ་ཁྱབ་
གདུལ་བྱའི་དོན་ཀུན་རྫོགས་པར་ཡང་ཤོག་ཅིག །
༄༅། །ཀློང་གྲོལ་བྱར་མེད་རྒྱལ་པོའི་མཚར་གླུ།
སྐྱབས་རྒྱལ་ཀུན་འདུས་པའི་སྤྱི་གཟུགས་མཆོག །དྲིན་འཁོར་
མེད་ཀྱི་སངས་རྒྱས་གཞན་ཕན་པ། །དུས་རྟག་པར་སྤྱི་བོའི་རྒྱན་དུ་
བཞུགས། །འབྲེལ་ཚད་དོན་ལྡན་དུ་བྱིན་གྱིས་རློབས། །ལས་སྨོན་དང་
དད་དམ་ནང་འདྲེས་པའི། །ཆོས་མཐུན་གྱི་རྡོ་རྗེའི་མཆེད་པོ་ལགས། །
ཉམས་མཚར་གྱི་མགུར་དབྱངས་དགོས་སོ་ཞེས། །ཡང་ཡང་དུ་བསྐུལ་
མ་གནང་བ་ལས། །ངེད་རྒན་པོ་གླུ་ལ་མི་མཁས་ཀྱང་། །བཅོས་གཏམ་དུ
མ་ཆོད་ཀྱི་གླུ་ཆུང་འདི། །སྣང་ཤེས་འུར་བའི་ཉམས་དབྱངས་སུ། །གང་
ཤར་ལྷུག་པར་བརྗོད་པ་ལགས། ཀྱེ་ཧོ། ཀ་དག་བློ་ལས་འདས་པའི་
ཆོས་ཟད་ཀྱི་ རིག་སྟོང་། །ཟང་ཐལ་ རྗེན་ལ་བུད་པའི་ རང་ ཞལ་ལ་
བལྟས་པས། །བཅོས་མའི་ལྟ་སྒོམ་སྒྲིན་པོ་བློས་བྱས་ཀྱི་འཆིང་བ། །
རྗེས་མེད་རང་སར་དག་པའི་གུ་ཡངས་འདི་སྐྱིད་དོ། །བསྒོམ་བྱ་སྒོམ་
བྱེད་བྲལ་བའི་རང་བབས་ཀྱི་གཤིས་ལུགས། །རང་བཞག་བབས་ཀྱིས་
གྲུབ་པའི་གནས་ལུགས་དང་མཇལ་བས། །ཡིད་དཔྱོད་བཅོས་མའི་
རྒྱས་འདེབས་གར་སོང་ནི་མི་གདའ། །ཟང་ཐལ་རྒྱུན་ཆད་མེད་པའི་གུ་
ཡངས་འདི་སྐྱིད་དོ། །ཡེ་གྲོལ་བསལ་བཞག་བྲལ་བའི་གཏད་མེད་ཀྱི་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རིག་པ། །འཕྲོ་གནས་རང་ངོར་མཉམ་པའི་རྟོགས་ཚད་ལ་རེག་པས། །
རེ་དོགས་མཐའ་ལས་གྲོལ་བའི་གུ་ཡངས་འདི་སྐྱིད་དོ། །རང་བཞག་
བདེ་བ་ཆེན་པོ་སངས་རྒྱས་ཀྱི་དགོངས་པ། །མ་བཅོས་ཐད་ཀར་སྐྱོང་
བའི་ལམ་ཁྱེར་དང་བསྒྲགས་པས། །སྐུ་གསུམ་གདོད་མའི་རྒྱལ་ཐབས་
མིག་འཕྲུལ་ལྟར་བསྙེགས་པས། །འཁྲུལ་སྣང་འཁོར་བའི་རྫུན་རིས་
ཡོད་ཡོད་ནི་མི་འདྲ། །ཨ་འཐས་བློ་ཡི་འཛིན་སྟངས་གང་དགའ་རུ་
བསྐྱུར་ཐོང་། །གཏད་མེད་ཀློང་ཆེན་གྲོལ་བའི་གུ་ཡངས་ཀྱི་མལ་དུ། །
ཞེན་མེད་ཁྲོལ་ལེར་ཉལ་བའི་སྨྱོན་པ་ངའི་སྐྱིད་པ། །ཆོས་དང་ཆོས་མིན་
བྱ་བྱེད་རྩིས་གདབ་ནི་མི་འདུག །ངོ་བོ་ཉིད་ཀྱི་བཞུགས་ཚུལ་རྩོལ་སྒྲུབ་
དང་བྲལ་བ། །རྟོགས་པས་སྐད་ཅིག་ཁོ་ནར་ལྷུན་གྲུབ་ཏུ་རྫོགས་པས། །
ཡུན་རིང་ངལ་བརྒྱས་འབད་པའི་ཚི་ཆད་དེས་ཅི་བྱ། །ད་ལྟའི་སངས་
རྒྱས་རྗེན་རྗེན་འདི་ག་རང་ལགས་མོད། །སྣང་སེམས་གཞི་གྲོལ་དག་
པའི་རང་ངོ་ལ་ལྟོས་དང༌། །བསྐལ་མང་ལམ་གྱི་ངལ་བས་སྦྱངས་བགྲོད་
ནི་ཅི་ཞིག །བློས་བྱས་བྱིས་པའི་ལད་མོ་གང་དགའ་རུ་སྐྱུར་ཐོང་། །ཀློང་
གྲོལ་བྱར་མེད་རྒྱལ་པོ་ཀློང་ཆེན་གྱི་བུ་རྒྱུད། །ཨ་ལ་ལ་ཧོ། །
༄༅། །གང་ཤར་ལྷུག་པོར་བརྗོད་པ་བྱུང་རྒྱལ་
མགྲིན་པའི་རོལ་མཚོ།
དཔལ་མགོན་བླ་མ་དམ་པ་གཞན་ཕན་ཆོས་ཀྱི་སྣང་བ་ལ་ཕྱག་



ཉམས་མགུར་ཕྱོགས་བསྡུས།
འཚལ་ལོ། །གང་གི་རང་བཞིན་བསམ་གྱིས་མི་ཁྱབ་མཁའ་ལྟར་དག །
ཡོད་དང་མེད་པའི་སྤྲོས་པ་ཀུན་བྲལ་འདུས་མ་བྱས། །སོ་སོར་རང་རིག་
རྣམ་པར་མི་རྟོག་ལྷུན་གྱིས་གྲུབ། །མཉམ་ཉིད་མི་གཡོ་ཆོས་སྐུའི་བླ་མ་
དེ་ལ་འདུད། །ཀྱེ་ཧོ་གྲོགས་དག་འཁོར་དང་མྱང་འདས་ཞེས། །སྣ་
ཚོགས་སྤྲོས་པ་མང་པོའི་ཆོས་འདི་དག །རང་བཞིན་གཤིས་ལ་རྡུལ་
ཙམ་མ་གྲུབ་པས། །མེད་སྣང་སྟོང་གཟུགས་ཆུ་ཡི་ཟླ་བ་འདྲ། །སྣང་
ཙམ་ཉིད་ནས་ཡེ་སྟོང་ཕྱམ་གཅིག་པས། །སྤང་བླང་རིས་མེད་རྫོགས་པ་
ཆེན་པོའི་ངང༌། །བྱ་དང་རྩོལ་མེད་བསྒྲུབ་བྱ་སྒྲུབ་བྱེད་མེད། །རང་
བཞག་ཡེ་བབས་བསལ་བཞག་བྲལ་བ་ལགས། །འཛིན་པའི་ཀུན་རྟོག་
བར་སྣང་བྱ་རྗེས་འདྲ། །མིང་ཙམ་དོན་ལ་ངོས་བཟུང་རྡུལ་ཙམ་མེད། །
མེད་ཅེས་འཛིན་པའང་བར་སྣང་སེར་བུ་འདྲ། །འགྱུ་སྟོང་རང་ཡལ་རྗེས་
མཐུད་བྲལ་བར་སྐྱོང་། །ཐོག་མེད་དུས་ནས་འཁྲུལ་བའི་གཞན་དབང་
གིས། །རྨི་ལམ་ལྟ་བུའི་སྲིད་པ་འདིར་འཁྱམས་ཀྱང་། །སྨིག་རྒྱུའི་ཆུ་
མཐོང་ཉེ་ སར་ ཕྱིན་ པ་ བཞིན། །འཁྲུལ་ བའི་ མཚང་ཤེས་ ཡ་མཚན་
དགོད་རེ་བྲོ། །སྣང་སེམས་གང་ཡང་འཛིན་པས་མ་བཅིངས་ན། །རང་
གྲོལ་ཉིད་དེ་མེ་ལོང་གཟུགས་བརྙན་འདྲ། །གཉིས་མེད་ཟང་ཐལ་ཆོས་
ཉིད་རིག་པའི་ངང༌། །ནམ་མཁའི་མདུད་པ་བར་སྣང་བྱ་རྗེས་འདྲ། །
གཏད་མེད་བློ་བྲལ་འཛིན་མེད་ཟང་ཀ་མ། །ཤུགས་འབྱུང་རྒྱ་ཡན་རེ་
དོགས་བྲལ་བ་ནི། །ཆོས་སྐུའི་བླ་མ་རང་ཞལ་མཇལ་བ་སྟེ། །རྟོགས་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
པའི་ བྱིན་བརྒྱད་ཐོབ་པས་ཉམས་རེ་དགའ། །ཞེན་པའི་སེམས་ཀྱང་
འདི་ཞེས་ངོས་བཟུང་མེད། །རང་ཞི་རང་ཡལ་ནམ་མཁའི་རི་མོ་འདྲ། །
གནད་ཤེས་ཙམ་གྱིས་འཁྲུལ་བ་རུ་ལོག་པས། །སྤང་བྱའི་ཆོས་མེད་རྒྱ་
ཡན་ཕྱམ་ཕྱམ་གཅིག །རྟོགས་དང་མ་རྟོགས་བློ་ཡི་རི་མོ་སྟེ། །བློ་བྲལ་
གཤིས་ལ་རྟོགས་བྱ་རྡུལ་ཙམ་མེད། །ཡིན་ལུགས་གཤིས་ལ་བཙན་ས་
ཟིན་པ་ལགས། །ད་ནི་འཁྲུལ་དང་མ་འཁྲུལ་མིང་ཙམ་སྟེ། །རིག་པའི་
གཤིས་ལ་འཕོ་དང་འགྱུར་མེད་པས། །འཁོར་འདས་རོ་གཅིག་རིག་
སྟོང་ཐིག་ལེའི་དབྱིངས། །རྟག་ཏུ་མི་འགྱུར་སྤྲོས་དང་བྲལ་བ་ལགས། །
ཡེ་སྟོང་ཡོངས་སྟོང་རང་སྟོང་བློ་ལས་འདས། །འགྱུ་སྟོང་རང་ཤར་རང་
གནས་སོ་མའི་གདངས། །གར་བབས་ཕྱང་ཆད་ཧར་སངས་དྲན་གཞི་
ཟད། །ད་ནི་བྱ་བྱའི་ཆོས་ལས་འདས་པ་སྙམ། །དེ་སྐད་གང་ཤར་ལྷུག་
པོར་བརྗོད་པའི་གཏམ། །སྒྱུ་མའི་རྣལ་འབྱོར་གཏད་མེད་གུ་ཡངས་
པོས། །སྣ་ཚོགས་འདུ་འཛིས་བྲེལ་བའི་སྡེ་དགོན་ནས། །བྱུང་རྒྱལ་
མགྲིན་པའི་རོལ་མོ་འཁྲོལ་བ་ལགས། ། ཞེས་སྨྲས་སོ། །
༄༅། །སྐྱོ་སུན་ལམ་ཁྱེར་ཅིར་སྣང་ཡེ་ཤེས་འཁོར་ལོ།
ཀྱེ་ཧོ། གནས་འཁོར་བ་སྒྱུ་མའི་གྲོང་ཁྱེར་ན། །བསླུ་བྲིད་ཀྱི་ཡུལ་
རྐྱེན་གྲངས་མང་ཡང་། །སྣང་སེམས་ལ་རྩིས་གདབ་ཟད་ཙ་ན། །སྤང་
གཉེན་དང་ལམ་ཁྱེར་རྫུན་དུ་གདའ། །ནམ་མཁའི་རྣལ་འབྱོར་ཞེས་མི་



ཉམས་མགུར་ཕྱོགས་བསྡུས།
ཟེར་རམ། །ཆུང་མ་ལས་སྐྱེས་ནས་ད་བར་དུ། །ལུགས་གཉིས་ཀྱི་དམ་
ཚིག་ནང་གཤིན་པའི། །ལྷ་གྲོགས་ཁོང་བདེ་ཆེན་དབྱིངས་སུ་གཤེགས།།
འདི་སྐྱོ་སུན་གྱི་གཞི་རུ་ཆེ་མོད་ཀྱང་། །ངེད་གུ་ཡངས་ཀློང་གྲོལ་གྱི་རྣལ་
འབྱོར་ལ། །བདེ་གསལ་དང་མི་རྟོག་ཉམས་ཀྱི་རྩལ། །བདེ་སྡུག་དང་
སྐྱོ་སུན་ཡུལ་གྱི་རྐྱེན། །གང་བྱུང་ལ་རེ་དོགས་སྤང་བླང་ཞིག །ཅིར་སྣང་
ཀུན་ཡེ་ཤེས་ཀྱི་རོལ་པ་ལ། །བླང་དོར་གྱིས་དམིགས་ཞེས་དབྱེ་བསལ་
མེད། །ཨ་ལ་ལ། ཞེས་ཀྱང་སྨྲས་པའོ། ། དགེའོ། །བཀྲ་ཤིས། །
༄༅། །ཐོག་འགེལ་སྙེམས་ཐག་གཅོད་པའི་གཏམ་
བདེ་ཆེན་རང་འབར།
སངས་རྒྱས་སྟོང་གི་ཞལ་སྐྱིན་མཆོག །མགོན་ཨོ་རྒྱན་རྗེ་དང་
དབྱེར་མེད་པའི། །དྲིན་འཁོར་མེད་སངས་རྒྱས་གཞན་ཕན་པ། །བུ་
བདག་ལ་ཐུགས་རྗེའི་སྤྱན་གྱིས་གཟིགས། །བདག་ལས་ཉོན་ཅན་གྱི་
སྣང་ངོ་རུ། །མྱ་ངན་འདའ་བའི་ཚུལ་བསྟན་ཀྱང་། །ཐུགས་ཟག་མེད་ཡེ་
ཤེས་དགོངས་པའི་ཀློང་། །རང་རིག་པའི་གཤིས་དང་འདུ་འབྲལ་མེད། །
ཕ་མཁྱེན་བརྩེའི་ནུས་ལྡན་སྤྲུལ་བའི་སྐུ། །དུས་རྟག་ཏུ་འདུ་འབྲལ་མེད་
མཐོང་བས། །ད་འཁོར་བར་འཁྱམ་གྱིས་མི་དོགས་ཏེ། །སྣང་སྲིད་ཀུན་
བླ་མའི་དཀྱིལ་འཁོར་དངོས། །གང་བྱུང་བྱིན་རླབས་ཤེས་པས་བདེ། །
འགལ་རྐྱེན་གྱི་རྣམ་པ་ཅི་ཤར་ཡང་། །དག་ཆེན་བླ་མར་ཤེས་ཙ་ན། །



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མོས་གུས་དང་བྱིན་རླབས་རྒྱུན་ཆད་མེད། །ཐམས་ཅད་དངོས་གྲུབ་ཏུ་
ཤེས་པས་བདེ། །རྟོག་ཚོགས་གང་ཤར་ཡེ་ཤེས་ཀྱི། །རང་ངོ་ཟང་ཐལ་
དུ་ཡེ་མཉམ་པས། །སྤང་བླང་དང་རེ་དོགས་བྱ་མ་དགོས། །ཐམས་ཅད་
ཆོས་ཉིད་གྲོལ་བས་བདེ། །ན་ཚ་དང་ཟུག་གཟེར་གང་བྱུང་ཡང་། །དེ་
ཉིད་རྟོགས་པའི་གསལ་འདེབས་ཏེ། །ལམ་གྱི་བོགས་འབྱིན་གྲོགས་སུ་
ཤར། །ཉམ་ང་མེད་པས་བློ་རེ་བདེ། །སྣོད་ལ་བལྟས་པས་བླ་མའི་ཞིང་།།
ཡེ་ཤེས་འོད་ལྔའི་གདངས་སུ་གྲོལ། །བཅུད་ལ་བལྟས་པས་བླ་མའི་སྐུ།།
སྣང་སྟོང་རྡོ་རྗེའི་སྐུ་རུ་གྲོལ། །ངག་ལ་བལྟས་པས་བླ་མའི་གསུང་། །
གྲག་ སྟོང་རྡོ་ རྗེའི་ གསུང་ དུ་ གྲོལ། །སེམས་ལ་བལྟས་པས་བླ་མའི་
ཐུགས། །ཡེ་གྲོལ་མཁའ་མཉམ་དག་པར་གྲོལ། །བཟང་ངན་རྐྱེན་སྣང་
ཅི་དང་ཅིར། །ཞེན་མེད་རང་གྲོལ་སྐྱོང་ཙ་ན། །བླ་མའི་མཛད་པར་རོ་
གཅིག་པས། །ལས་ལ་སྤང་བླང་མེད་པས་བདེ། །བདེ་ཆེན་རང་འབར་
རྡོ་རྗེའི་གླུ། །ཐོག་འགེལ་སྙེམས་ཐག་གཅོད་པའི་གཏམ། །གང་ཤར་
ལྷུག་པར་བརྗོད་པ་འདི། །གཅོད་ཕྲུག་ཡོན་ཏན་མགོན་པོས་བྲིས། །
དགེའོ། །བཀྲ་ཤིས། ། །
༄༅། །ན་ཚ་ལམ་ལྷོང་རོ་སྙོམས་བདེ་ཀློང་རང་འཁྱིལ།
ཕ་སྐུ་བཞིའི་དབང་ཕྱུག་རྡོ་རྗེ་འཆང་། །སངས་རྒྱས་གཞན་ཕན་
སྣང་བ་དེ། །སྤྱི་གཙུག་འཁོར་ལོའི་རྒྱན་དུ་བཞུགས། །གནས་ལུགས་



ཉམས་མགུར་ཕྱོགས་བསྡུས།
རྟོགས་པར་བྱིན་གྱིས་རློབས། །རྣལ་འབྱོར་ཡོན་ཏན་མགོན་པོ་བདག །
བསྙེན་སྒྲུབ་ཐུན་ལ་གནས་པའི་ཚེ། །སྐྱབས་གཅིག་བླ་མའི་ཐུགས་རྗེ་
ལས། །རྐྱེན་སྣང་རིག་པའི་གསལ་འདེབས་བྱུང་། །ཙིཏྟ་རིན་ཆེན་གུར་
ཁང་དུ། །གཡོ་བྱེད་རླུང་གི་ཕྱག་རྒྱ་མོས། །ཀུན་བྱེད་ཐབས་ཀྱི་རྒྱལ་པོ་
ལ། །གཉིས་སུ་མེད་པར་སྦྱོར་བ་ལས། །ཟ་ཟི་ཕྱད་ཕྱོད་གྱ་མ་གྱུ། །
སྣང་ཞེན་གཏད་སོ་ཞིག་ལ་ཁད། །འཛིན་པ་རང་དག་རྟོག་བྲལ་དང་། །
ཟང་ཐལ་ནམ་མཁའ་དག་པ་འདྲ། །དེ་ཚེ་རྟོགས་པའི་ངོ་སྤྲོད་ཐོབ། །
མགུར་དབྱངས་འདི་འདྲ་ལེན་སྙིང་འདོད། ཧོ་ཧོ། རྣལ་འབྱོར་སེམས་
ལ་ཚུར་བལྟས་པས། །ཟུག་གཟེར་ཐད་ཀར་ཤར་དུས་སུ། །ངོ་བོ་རང་
དག་སྟོང་སངས་གཅིག །བལྟ་བྱ་ལྟ་བྱེད་བློ་དང་བྲལ། །འགྱུར་མེད་
བར་སྣང་དག་པ་འདྲ། །རྟོགས་པ་ཆོས་སྐུའི་ངོ་སྤྲོད་ཐོབ། །ཟུག་ཤེས་
རྗེན་པ་རང་གསལ་བ། །འཛིན་པ་རང་དག་ས་ལེ་བ། །ཡིད་ཀྱིས་མ་
བཟུང་སང་ངེར་གསལ། །རྡུལ་དང་བྲལ་བའི་སེར་བ་འདྲ། །རྟོགས་པ་
ལོངས་སྐུའི་ངོ་སྤྱོད་ཐོབ། །ཟ་ཟིར་ཤར་བའི་འགྱུ་འཕྲོའི་ཆ། །རང་ཡལ་
རྗེས་མཐུད་བྲལ་བ་ནི། །ཤར་དུས་ཉིད་ནས་ཟང་ཐལ་ལེ། །འགྱུ་བར་
སྣང་ཡང་ངོས་བཟུང་བྲལ། །མེ་ལོང་དྭངས་པའི་གཟུགས་བརྙན་འདྲ། །
རྟོགས་པ་སྤྲུལ་སྐུའི་ངོ་སྤྲོད་ཐོབ། །ན་དང་འཆི་བའི་མཚན་ཉིད་འདི། །
སྤྱི་ལ་སྡུག་བསྔལ་བདེན་པར་གྲགས། །རེ་དོགས་ཟད་པའི་རྣལ་འབྱོར་
ལ། །གང་ཡང་བདེ་ཀློང་གཅིག་ཏུ་འཁྱིལ། །ན་བས་ཆོས་ཉིད་ཉམས་སུ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མྱོང་། །ཤི་བས་ཆོས་ཟད་མྱ་ངན་འདས། །མི་བདེ་མ་མཆིས་བདེ་མོར་
མཆིས། །སྐྱིད་པའི་གླུ་ཆུང་ལེན་སྙིང་འདོད། །དགའ་བའི་ཞབས་བྲོ་
འཁྲབ་སྙིང་འདོད། །རྐྱེན་ལ་བཟང་ངན་རྩིས་གདབ་མེད། །གང་ཡང་
གྲོགས་སུ་ཤར་བས་བདེ། །གདོན་ལ་མི་དགེ་རྣམ་རྟོག་མེད། །སྣང་
སྲིད་བླ་མར་ཤར་བས་བདེ། །ནད་ལ་མི་འདོད་སྤང་བློ་བྲལ། །ཐམས་
ཅད་རིག་པར་མཉམ་པས་བདེ། །རྣལ་འབྱོར་བདེ་བའི་གླུ་ཆུང་འདི། །
སྤྲང་སྨྱོན་མགོན་པོའི་མིང་གིས་བྲིས། །ཉམས་དང་རྟོགས་པ་ཅི་ཡིན་
ཡང་། །རང་རྩིས་ཞེན་བློ་བདག་ལ་མེད། །ཧ་ཧ། །
༄༅། །ཕ་བླ་མའི་སྐུ་དྲིན་དྲན་པ་རྒྱང་འབོད་སྐྱིད་པའི་གླུ་ཆུང་།
རྗེ་ཡོན་ཏན་ཀུན་ལྡན་རྡོ་རྗེ་འཆང་། །དྲིན་འཁོར་མེད་ སངས་
རྒྱས་ གཞན་ ཕན་ པ། །དུས་འདི་ནས་ བྱང་ཆུབ་མ་ཐོབ་པར། །སྤྲང་
བདག་ལ་སྐྱབས་གནས་ཁྱེད་ལས་མེད། །བདག་སྔོན་སྦྱངས་ལས་འཕྲོ་
མི་ཆེ་རུང་། །ཕ་སངས་རྒྱས་ཁྱེད་ཀྱི་བཀའ་དྲིན་གྱིས། །སེམས་གཉུག་
མའི་རང་ཞལ་རྗེན་པར་མཐོང་། །ཡིན་མིན་གྱི་ཐེ་ཚོམ་རང་ངོར་ཟད། །
རྒྱུད་ ལུང་ དང་ མན་ ངག་ ཞལ་ བསྡུར་ ཡང༌། །ད་གཟོད་སྒྲོ་འདོགས་
གཅོད་མ་དགོས། །ཕ་སྐུ་དྲིན་ཆེའོ་གཞན་ཕན་པ། །བསམ་བཞིན་མོས་
གུས་ཀྱི་མཆི་མ་འཁྲུགས། །ཤ་ཁྲག་རྡོས་བཅས་ཀྱི་སྒྱུ་ལུས་འདི། །ཕ་
ཁྱེད་ཀྱི་དྲིན་དུ་ཕུལ་ལགས་ཀྱང་། །རང་བསོད་ནམས་དམན་པའི་ལས་



ཉམས་མགུར་ཕྱོགས་བསྡུས།
སྐལ་གྱིས། །ཡུན་རིང་ཞབས་ཏོག་གི་སྐལ་བ་ཆུང་། །འོན་ཀྱང་འབྱུང་སྒྱུ་
འདི་ཟད་ཟད་དུ། །ལུས་སྲོག་ལྟོས་མེད་ཀྱི་བརྩོན་འགྲུས་ཀྱིས། །ཕ་
ཁྱེད་ཀྱི་ཐུགས་དགོངས་རྫོགས་པའི་ཕྱིར། །ད་དུང་ཟད་སར་མི་སྐྱོལ་རེ།།
ཕ་ཡེ་ཤེས་སྒྱུ་མའི་སྐུ་ཅན་ལ། །གཤེགས་བཞུགས་ཀྱི་མཚན་མ་མི་
མངའ་བས། །རང་བྱུང་འོད་གསལ་གྱི་དགོངས་ཀློང་ན། །འདུ་འབྲལ་
མེད་པས་ང་རེ་སྤྲོ། །སྣང་སེམས་སྒྱུ་མའི་ཆོ་འཕྲུལ་ལ། །ཨ་འཐས་ཀྱི་
བདེན་ཞེན་རང་དག་ཀྱང་། །ཐོག་མེད་ཀྱི་བག་ཆགས་གོམས་ཆེ་བས། །
དངོས་སྣང་ལ་སྤྲུལ་བསྒྱུར་མ་ནུས་ཙམ། །བཟོ་མེད་ཀྱི་རིག་པ་རྗེན་པ་
ལ། །བློས་ བྱས་ ཀྱི་ཞེན་པ་ རང་ ཟད་ པས། །སྟོང་ འཛིན་ གྱིས་ རྒྱས་
འདེབས་བྱ་མ་དགོས། །བློ་བྲལ་གཏད་མེད་ཀྱི་རྣལ་འབྱོར་ང་། །གང་
ལྟར་བྱས་ཀྱང་སྐྱིད་པ་འབྱུང་། །སྐྱིད་པའི་གླུ་ཆུང་ལེན་སྙིང་འདོད། །
༄༅། །སྨོན་པ་ལང་ཤོར་གྱི་གཏམ་ཆལ་མ་ཆོལ་གླུ།
ཁྱེད་རི་སུལ་གྱི་བྱ་བྲལ་སྨྱོན་པ་ལ། །སྡེ་དགོན་ཆགས་སྡང་གི་
ཁྲོད་ཤེད་ན། །ངེད་སྤྲང་བཙུན་སྨྱོན་པ་གུ་ཡངས་པོས། །སྨྱོ་གཏམ་དུམ་
ཆོད་འདི་ བྲིས་ཏེ་འབུལ། །ཁ་ཡན་ཀུན་རྟོག་གི་བུ་ཆུང་ལ། །རྒྱས་
འདེབས་གཉེན་པོ་ཡི་མགོ་འཛིན་དེས། །སླར་ལ་ལང་ཤོར་དུ་འགྲོ་ཉེན་
ཆེ། །རང་གཤིས་འཆོས་མེད་དུ་ཡན་དུ་ཆུག །རྨི་ལམ་ཉིང་འཁྲུལ་གྱི་
སྣང་ཆ་ལ། །མོས་གུས་ལམ་འཁྱེར་གྱི་དག་སྣང་དུ། །རྗེ་དང་མངོན་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སུམ་དུ་མཇལ་བ་དེ། །ལས་འཕྲོ་སྐལ་བཟང་དུ་ངེས་མོད་ཀྱང་། །ཞལ་
གཟིགས་ལུང་བསྟན་གྱི་རྟགས་མཚན་ལ། །ཧ་ཅང་མངོན་ཞེན་གྱིས་
བཅིངས་དྲགས་ན། །སླར་ལ་བར་ཆད་ཀྱི་འཇུག་སྒོ་ལྡང་། །གང་ཡང་
རྩིས་མེད་དུ་སྐྱོངས་ཤིག་ཨང༌། །བཟང་ཞེན་བློར་གོམས་ཀྱི་གསལ་
སྣང་ཙམ། །རྩེ་གཅིག་ཉམས་སྣང་གི་འཆར་སྒོ་ལ། །བདེན་རྫུན་གཉིས་
ཀ་རུ་ཐག་ཆོད་དཀའ། །འོན་ཀྱང་དག་སྣང་གི་ཡང་རྩེ་རུ། །བླ་མའི་
གསལ་སྣང་འདི་ཁྱད་པར་འཕགས། །བྱིན་རླབས་དངོས་གྲུབ་ཀྱི་འབྱུང་
གནས་ཡིན། །ཕུར་ཚུགས་ཁྱེད་ཤེས་ཀྱིས་གསོལ་བཏབ་ན། །ནམ་ཡང་
བསླུ་མེད་ཀྱི་བྱིན་བརྒྱུད་འཐོབ། །ཚོགས་དྲུག་ཡུལ་སྣང་གི་ཕྱག་རྒྱ་ལ། །
ཞེན་མེད་ཐུག་འཕྲད་ཀྱི་རྩེད་འཇོ་མཁན། །འཕྱོན་མ་ལང་ཤོར་གྱི་
གཅེས་ཕྲུག་ངས། །ཐབས་ཤེས་རྐང་ བྲོ་ཞིག་འཁྲབ་སྙིང་འདོད། །
ཉམས་མཚར་གླུ་ཆུང་ཞིག་ལེན་སྙིང་འདོད། །ཀ་དག་རིག་སྟོང་གི་རང་
ངོ་འདི། །མ་བཅོས་ཟང་ཐལ་དུ་ཐད་ཀར་ཞོག །བཅོས་ན་བློས་བྱས་སུ་
འགྲོ་ཉེན་ཆེ། །རང་བབས་སོ་མ་ཞིག་དགོས་ཚོད་གདའ། །མ་བཅོས་
ཟང་ཐལ་གྱི་རིག་སྟོང་འདི། །བློ་བྲལ་ཆོས་ཉིད་ཀྱི་བཞུགས་ཚུལ་ཡིན། །
སྙེམས་བྱེད་ངེས་ཤེས་ཀྱིས་མ་བཅིངས་དགོས། །ལྟ་བའི་མཐར་ཐུག་དེ་
འདི་ལ་མཛོད། །རང་གནས་ཟང་ཐལ་གྱི་ཤེས་པ་ལ། །ཆེད་འཛིན་ངེས་
བཟུང་གི་དམིགས་གཏད་བྲལ། །བསྐྱང་བྱ་སྐྱོང་བྱེད་ཀྱི་མཐའ་ལས་
འདས། །རིག་སྟོང་རྗེན་མེད་ཀྱི་རང་ས་ཟིན། །འཛིན་ཞེན་ཡུལ་མེད་དུ་



ཉམས་མགུར་ཕྱོགས་བསྡུས།
དག་ཙ་ན། །བློ་བྲལ་རང་གནས་ཀྱི་བསྒོམ་པ་ཡིན། །བློས་བྱས་འགྱུ་
དྲན་གྱི་འཆིང་བ་འདིས། །འཁོར་བ་མཐའ་མེད་ཞིག་འགྲུབ་ཚོད་གདའ།།
འགྱུ་སྣང་རང་ཡལ་ལ་རྗེས་མཐུད་མེད། །ཐད་ཀར་ཆོས་ཉིད་དུ་ཟང་
ཐལ་ལེ། །གནས་འགྱུ་ཐ་དད་དུ་དབྱེ་བསལ་མེད། །གང་ཡང་ཞེན་མེད་
དུ་ཁྲོལ་ལེར་ཞོག །ཤར་གྲོལ་རིས་མེད་དུ་དག་ཙ་ན། །སྤྱོད་པ་ཡེ་གྲོལ་
ཞེས་ ལོགས་ ན་ མེད། །རྗེས་ འཛིན་ གཅེར་ མཐོང་ གི་བ རྟག་ དཔྱད་
འདིས། །རྟོག་པ་ཉིང་འཁྲུལ་དུ་འབྱམས་ཚོད་གདལ། །སྐུ་གསུམ་རང་
གནས་ཀྱི་རང་ངོ་ལ། །ཉམས་ཞེན་བློས་བྱས་ཀྱི་འཁྲིས་ཟད་ན། །རྩོལ་
མེད་རང་བཞག་གི་འབྲས་བུ་ཐོབ། །བྱར་མེད་བློ་འདས་སུ་གཅེར་ཉལ་
བྱེད། །ཨ་འཐས་རྩོལ་སྒྲུབ་ཀྱང་ཡུལ་ན་མེད། །རེ་དོགས་བླང་དོར་གྱི་
འཕྲང་ལས་བརྒལ། །ཕྱི་དུས་ཡིད་སྨོན་ལ་ཞེན་པ་ཚོས། །འབྲས་མེད་
ངལ་ཁུར་ཞིག་འགྲུབ་ཚོད་གདའ། །བློ་བྲལ་སྨྱོན་པ་ཡི་རང་གཤིས་ཅན།།
གཅིག་པུར་རི་སྟོང་དུ་ཉལ་བ་ཁྱོད། །ཨ་འཐས་ལྟ་སྒོམ་ལ་བློ་མ་གཏོད།།
ཡིད་དཔྱོད་རྗེས་འདེབས་ལ་རེ་མ་འཆའ། །གསལ་སྟོང་རིས་ཅན་ལ་
སྙེམས་མ་འཆང་། །མཐའ་གྲོལ་བྱར་མེད་དུ་བློ་ཐག་ཆོད། །བྱར་མེད་
ཐ་མལ་དུ་ཡས་ལ་བོར། །སྒོམ་བློའི་ཞེན་པ་དེ་ཁྲོལ་ལ་ཞོག །ཟང་ཐལ་
ངོས་བཟུང་དེ་བཤིག་ལ་ཞོག །འདི་ཡིན་འདི་མིན་གྱི་རྩིས་གདབ་མེད། །
གང་འགྲོ་གར་བབས་སུ་བསྒྱུར་ལ་ཞོག །ལར་ངོས་བཟུང་མེད་ན་ལྟ་བ་
ཡིན། །བཞག་ས་མེད་ན་བསྒོམ་པ་ཡིན། །ཤར་གྲོལ་མཉམ་ན་སྤྱོད་པ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཡིན། །རེ་དོགས་ཟད་ན་འབྲས་བུ་ཡིན། །བུ་ཆུང་སྣང་བ་བདེ་ཞལ་ལ། །
བྱར་མེད་ཆོས་ཉིད་ར་བ་རུ། །བསྒོམ་མེད་བཟང་མོའི་ཞལ་འཛུམ་སྐྱོང་།།
རིག་པ་འདུས་མ་བྱས་པ་ལ། །བཅོས་ཀྱང་འཆོས་སུ་མི་གདའ་ན། །
ལང་ཤོར་སྤྲང་པོའི་བུ་རྒྱུད་ལ། །ལྟ་བསྒོམ་ཁྲིགས་ཆགས་དགོས་རྒྱུ་
མེད། །ཅི་བྱུང་གང་བྱུང་ཐད་ཀར་ཞོག །གང་ཡང་ཆོས་སྐུའི་ཡོ་ལང་
ཡིན། །བན་སྨྱོན་ཡོན་ཏན་མགོན་པོ་བདག །མིང་ལ་ཆོས་ལྡན་ཟེར་
ཡང་ཟེར། །དོན་ལ་ཆོས་མེད་བྱར་མེད་ཡིན། །སངས་རྒྱས་འཐོབ་ཀྱི་རེ་
བ་མེད། །འཁོར་བར་འཁྱམས་ཀྱི་དོགས་པ་མེད། །གཏམ་འདི་སྨྱོ་
གཏམ་དུམ་ཆོད་ཡིན། །བདེན་ཡང་སྲིད་ལ་རྫུན་ཡང་སྲིད། །འཐད་
འཐད་འདྲ་ན་ཐུགས་ལ་ཞོག །མི་འཐད་དགོངས་ན་མེ་ལ་རམ། །ཧེ་ཧེ་
ཨ་ལ་ལ། ཨ་ལ་ལ། །འཇམ་རྒྱལ་ལ་གསུངས་པ་དགེ ། །
༄༅། །བོགས་འབྱིན་རིག་པའི་རང་སྒྲ།
རིག་པ་ཡེ་ཤེས་ངང་གིས་ཁྲོ། །མཚན་འཛིན་བདུད་འགོང་ ཕྱེ་
མར་བརླག །དོན་ལ་གཉིས་ཀ་ཆོས་ཉིད་ངང༌། །རང་གྲོལ་བླ་མའི་ངོ་
བོར་རྫོགས། །མ་རྟོགས་ལྷ་ཡང་བདུད་དུ་བབས། །རྟོགས་ན་སྣང་སྲིད་
བླ་མར་ཤར། །བར་ཆད་ནད་ གདོན་ དངོས་གྲུབ་ སྟེ། །རྟོགས་པའི་
བོགས་འབྱིན་ཐོབ་ལས་སྤྲོ། །ཞེས་ནད་ཀྱིས་སྙུང་སྐབས་ཉམས་མཚར་དུ་བྲིས་སོ། །



ཞལ་གདམས་ཕྱོགས་བསྡུས།
༄༅། །མདོ་སྔགས་ཀྱི་ལམ་ལ་རིམ་གྱིས་འཇུག་པར་
གདམས་པ་དམ་པའི་ཞལ་ལུང་གསེར་གྱི་ཡང་ཞུན།
རབ་འབྱམས་རྒྱལ་བ་ཀུན་གྱི་སྤྱི་གཟུགས་མཆོག །ཨོ་རྒྱན་རྗེ་
དང་རྣམ་དབྱེར་མ་མཆིས་པའི། །དྲིན་ཆེན་བླ་མ་རྫོགས་པའི་སངས་
རྒྱས་དེས། །ཁྱེད་དང་བདག་བཅས་བྱང་ཆུབ་བར་དུ་སྐྱོངས། །བདག་
བློ་སྔོན་ནས་ཆོས་ལ་མ་སྦྱངས་ཤིང་། །ཐོག་མེད་སྒྲིབ་པའི་བག་ཆགས་
མཐུ་ཆེ་ བས། །སྒོ་ གསུམ་ ཆོས་ མིན་ ལས་ ཀྱིས་ དུས་ རྟག་ པར། །
གཡེངས་པས་ཚེ་འདིར་སུན་པའི་བློ་སྐྱེས་པས། །ད་ནི་ཚེ་ལྷག་ཅུང་ཞིག་
ཡོད་སྲིད་ན། །ཆོས་དང་འཇིག་རྟེན་བློ་སྣ་འུབས་བསྡུས་ཏེ། །ཆ་མེད་
སྤྲང་པོ་ལྟ་བུའི་སྤྱོད་ཚུལ་གྱིས། །རྒྱུས་མེད་ཡུལ་དུ་གཅིག་པུར་སྡོད་ལ་
སྤྲོ། །གཞན་ དུ་ རང་ གཡེང་ གཞན་ བསྡུའི་རྣམ་གཡེང་ལ། །ཆོས་སུ་
བཅོས་པའི་བྲེལ་དོས་རང་གཞན་ཀུན། །དལ་མེད་ངལ་བ་དང་དུ་ལེན་
པ་འདིས། །འདི་ཕྱི་གཉིས་དོན་འགྱུར་སྙམ་བདག་ལ་མེད། །དེ་བས་སྐྱེ་
བོ་ཅོལ་ཆུང་བྱིས་པའི་བློ། །ཆོས་ལ་ཐོབ་འདོད་ཡོད་ཀྱང་བསྒྲུབ་འདོད་
མེད། །ཉམས་སུ་མི་ལེན་ཆོས་ལ་བྱས་ཡུས་བསྒྲངས། །འདི་འདྲའི་ཚུལ་
ལ་བསམ་ཚེ་ཡི་རེ་མུག །ཀྱེ་མ་དམན་པ་བདག་དང་བདག་འདྲ་བས། །
ཆོས་དོན་ལེགས་པར་བཤད་ཀྱང་སུ་ཞིག་གིས། །ཆོས་བཞིན་སྤྱོད་པར་
འགྱུར་ཞེས་ངེས་པའི་བློ། །རྨི་ལམ་ཙམ་དུའང་ཇི་ལྟར་སྐྱེ་བར་འགྱུར། །



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དེ་ལྟར་ནའང་རྔ་ལ་དབྱུ་གུ་བཞིན། །འདྲིས་པའི་གྲོགས་ཀྱིས་བསྐུལ་བ་
མ་བཟློག་ནས། །རང་གིས་བླ་མ་ལས་ཐོས་ཆོས་ཀྱི་དོན། །ཅུང་ཟད་
རང་བློར་ངེས་པ་གང་སྐྱེས་རྣམས། །རང་བློའི་ཉེས་པའི་སྐྱོན་དང་མ་
འདྲེས་པར། །ཕན་འདོད་ལྷག་བསམ་གཏིང་ནས་དཀར་བའི་བློས། །
ཚིག་ཉུང་དོན་དྲིལ་ཉམས་སུ་བླང་བདེ་བའི། །ཆོས་ཀྱི་འབེལ་གཏམ་
ཅུང་ཞིག་འཆད་འདིར་གསོན། །ཐོག་མར་འཁོར་བ་མེ་ཡི་འོབས་ལྟ་
བུར། །ཤེས་ནས་དེ་ལས་ཐར་འདོད་ངེས་འབྱུང་དང༌། །འགྲོ་ཀུན་ཕ་
མར་ཤེས་པའི་སྙིང་རྗེ་ཡིས། །གཞན་ཕན་བསམ་པ་བཟང་ལ་ནན་ཏན་
བྱ། །ཚེ་འདིའི་བདེ་འབྱོར་སྙན་གྲགས་གང་ལའང་། །སྙིང་པོ་མེད་པ་རྨི་
ལམ་དགའ་སྟོན་བཞིན། །མཐོང་ནས་བློ་ཕུགས་ཆོས་ལ་གཏོད་ནུས་
པའི། །སྐལ་བཟང་དེ་འདྲ་ཐར་པའི་ལམ་དུ་འགྲོ། །ཆོས་ཀྱི་འཇུག་སྒོ་
ངེས་འབྱུང་བཅོས་མིན་དང༌། །གཞན་ཕན་སེམས་བསྐྱེད་བསླབ་བྱར་
བཅས་པ་ལ། །སློབ་པའི་གོ་རིམ་བློ་སྦྱོང་སྒོམ་པའི་ཚུལ། །བྱང་ཆུབ་
སེམས་དཔའི་སྤྱོད་འཇུག་བཞིན་དུ་སློབས། །ཡོན་ཏན་ཀུན་གྱི་གཞི་
རྟེན་བླ་ན་མེད། །རྒྱལ་སྲས་སྤྱོད་པ་ཀུན་གྱི་སྡོམ་གཅིག་པུ། །ཉེས་སྤྱོད་
སྡོམ་དང་དགེ་བ་ཆོས་སྡུད་དང་། །སེམས་ཅན་དོན་བྱེད་ཚུལ་ཁྲིམས་
སྲོག་ལྟར་སྲུངས། །དེ་ཡང་དམ་ཆོས་འདུལ་བའི་རྩ་བཤད་གཞུང་། །
དགོངས་འགྲེལ་དང་བཅས་སློབ་སྦྱང་མཐར་ཕྱིན་པས། །བླང་དོར་ལག་
ལེན་གནད་དུ་འགྲོ་བའི་ཚུལ། །ངོ་ལྐོག་མེད་པའི་དམ་བཅའ་མཐར་
64



ཞལ་གདམས་ཕྱོགས་བསྡུས།
ཕྱིན་མཛོད། །སྲིད་པའི་བདེན་ཞེན་ཅིས་ཀྱང་བཟློག་དཀའ་བས། །
དངོས་ སྟོབས་ རིགས་ པའི་ མཐུ་ཡིས་ ཉམས་ སྨད་ནས། །སེམས་ ཀྱི་
གསང་བ་ཟབ་མོར་བཀྲི་བའི་ཐབས། །མཐའ་བྲལ་དབུ་མའི་གཞུང་
ལུགས་སྤྱི་དང་ནི། །ཁྱད་པར་དཔལ་ལྡན་ཟླ་བའི་བཞེད་གཞུང་མཐིལ།།
འགྲེལ་ ཆེན་ གསུམ་དང་ འཇུག་ པ་ རང་ འགྲེལ་ བཅས། །སྔོན་ འགྲོ་
སེམས་ཀྱི་ཁང་བུ་བཤིག་པའི་ཐབས། །བློ་སྦྱོང་ཚུལ་གྱིས་ངེས་ཤེས་སྐྱེ་
ངེས་མཛོད། །ཐེག་ཆེན་ཐལ་འགྱུར་ རང་ལུགས་མཐར་ཐུག་པའི། །
ཟབ་དོན་མངོན་ཕྱུང་བདེ་གཤེགས་སྙིང་པོའི་གནད། །སྒྲོ་སྐུར་མེད་སྟོན་
བྱམས་ཆོས་ཐ་མའི་དོན། །འཕགས་པ་ཐོགས་མེད་རང་གི་བཞེད་པ་
ལྟར། །གངས་ལྗོངས་སྐྱེ་བོའི་ཟེར་སྒྲོས་ སྣ་ཚོགས་དང༌། །མ་འདྲེས་
འཕགས་པའི་དགོངས་པ་ཚད་མའི་གཞུང་། །ཤེས་ནས་གནས་ལུགས་
སྙིང་པོར་ཡིད་ཆེས་སྐྱེད། །འདི་དག་ལམ་གྱི་འཇུག་སྒོར་མེད་ཐབས་
མེད། །དེ་རྗེས་རྒྱལ་དབང་པདྨ་སཾ་བྷ་ཝའི། །ཟབ་གཏེར་སྤྱི་དང་ཀློང་
ཆེན་སྙིང་ཐིག་གི། །སྨིན་གྲོལ་མན་ངག་རྒྱབ་བརྟེན་བཅས་པ་འདི། །
ཟབ་བརྒྱའི་ཡང་སྙིང་ཟབ་པའི་མཐར་ཐུག་སྟེ། །བརྒྱུད་པ་གསུམ་གྱི་
བྱིན་རླབས་སྤྲིན་འཁྲིགས་ཤིང༌། །མན་ངག་སྟོང་གི་སྙིང་པོའི་གནད་
ཀུན་ཚང་། །བརྒྱུད་ཐག་ཉེ་ཞིང་སེལ་མེད་དངོས་གྲུབ་མྱུར། །འབྲེལ་
ཚད་དོན་ལྡན་འདི་འདྲ་གཞན་ན་མེད། །ཟབ་ཆོས་འདི་འཕྲད་སྐལ་བ་
རབ་མཆོག་སྟེ། །བརྩོན་པས་ཉམས་བླང་མི་ཚེ་འདི་ཉིད་ལ། །གདོས་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བཅས་ལུས་དེངས་ཀ་དག་གདོད་མའི་གཞིར། །སྐུ་བཞིའི་རྒྱལ་ས་ཟིན་
ལ་སོམ་ཉི་བྲལ། །གཞན་དུ་ཅུང་ཟད་སྦྱངས་པའི་ལས་ཅན་ཡང་། །བར་
མ་དོའམ་སྐྱེ་བ་གཉིས་ཚུན་ལ། །མངོན་འཚང་རྒྱ་བ་ལམ་འདིའི་ཁྱད་
ཆོས་ཡིན། །དེ་ཕྱིར་ཅིས་ཀྱང་ལམ་འདིར་འཇུག་པར་གཅེས། །དེ་ཡང་
ཐོག་མར་སྨིན་བྱེད་དབང་བཞིའི་རྒྱུན། །ཚུལ་བཞིན་ནོད་དེ་དབང་སྲོག་
དམ་ཚིག་གནད། །ཕྲ་མོའང་འབད་པས་སྲོག་དང་བསྡོས་ནས་ཀྱང་། །
བསྲུང་སྡོམ་ནན་ཏན་ངོ་ལྐོག་མེད་པར་མཛོད། །དེ་རྗེས་ཐུན་མོང་སྔོན་
འགྲོའི་བློ་སྦྱོང་དང༌། །འབུམ་ལྔའི་བསགས་སྦྱང་ཚད་དུ་འཁྱོལ་བ་དང༌།།
ཁྱད་པར་བྱིན་རླབས་བླ་མའི་རྣལ་འབྱོར་གྱི། །གསོལ་འདེབས་བསྙེན་
པ་འབུམ་བརྒྱ་འགྲོ་ངེས་མཛོད། །དེ་ནས་ཐུན་མིན་དངོས་གཞིའི་ལམ་
གྱི་འགྲོས། །རྩ་གསུམ་བསྐྱེད་རིམ་བསྙེན་སྒྲུབ་ཡན་ལག་བཞིའི། །
གྲངས་དུས་མཚན་མའི་བཟླས་བརྗོད་ཁ་སྐོང་དང་། །ལས་བཞི་མཆོག་
གི་མཛད་སྤྱོད་རྩལ་དུ་ཐོན། །རྫོགས་རིམ་རྩ་རླུང་ཐིག་ལེའི་མན་ངག་
གནད། །སྦས་དོན་ཐབས་ལམ་མ་བསྒོམ་སངས་རྒྱས་ལམ། །རྡོ་ རྗེ་
ལུས་ཀྱི་འཕྲུལ་འཁོར་ཇི་སྙེད་དང་། །རྦ་རླབས་གསང་བའི་སྙན་བརྒྱུད་
ངོ་སྤྲོད་བཅས། །བརྒྱུད་ལྡན་རིག་འཛིན་བླ་མའི་ཞལ་ལུང་བཞིན། །
ལུས་ སྲོག་ དཔང་ བཙུགས་ སྙིང་ རུས་ ལྷུར་ བླངས་ ཏེ། །སྐྱེ་ བོས་
དབེན་པའི་རི་ཁྲོད་གངས་སྟོད་སོགས། །ཆོས་མཐུན་གནས་སུ་རྟགས་
ཐོན་བར་དུ་སྦྱོངས། །དེ་རྗེས་གསང་ཆེན་སྙིང་ཐིག་ངེས་པའི་གནད། །
65



ཞལ་གདམས་ཕྱོགས་བསྡུས།
ཟབ་ལ་དོན་དྲིལ་མན་ངག་ཀུན་གྱི་བཅུད། །ཁྲིད་ཡིག་ཡེ་ཤེས་བླ་མའི་
གོ་རིམ་ལྟར། །ཕྱི་ནང་རུ་ཤན་ སྒོ་གསུམ་སྦྱང་བ་སོགས། །ཀུན་ལ་
བདུན་ཕྲག་རེ་རེའི་མ་མཐའ་ཡི། །སྦྱང་བརྩོན་གནད་སྨིན་ཉིན་མཚན་
བསྒྲིལ་ཏེ་སློབས། །སྔོན་འགྲོའི་སྦྱང་བ་གནད་དུ་མ་སོང་ན། །དངོས་
གཞི་ཇི་བཞིན་རྒྱུད་ལ་མི་སྐྱེ་བས། །སྔོན་མ་གང་བྱུང་དེས་ཆོག་སླ་ཆོས་
ཀྱིས། །ཟབ་གནད་ཕྱི་མར་སྤར་ཟིན་བྱེད་འདོད་ཀྱང་། །རྒྱུ་མེད་འབྲས་
བུ་བོང་བ་གསེར་འདོད་ལྟར། །དགོས་དགོས་ཙམ་གྱིས་འགྲུབ་པའི་
དུས་མི་འོང༌། །སྔོན་འགྲོས་རྒྱུད་སྦྱངས་སྐལ་བཟང་སྐྱེས་བུ་དེས། །
བདོག་པ་ཀུན་གྱིས་བླ་མ་མཉེས་བྱས་ཏེ། །ཆོས་དང་བླ་མའི་དོན་ཕྱིར་
ལུས་སྲོག་ཀྱང༌། །གཏོང་ཕོད་དེས་ པའི་སྲི་ཞུ་བཀུར་སྟི་ཡིས། །ཅི་
གསུངས་བཀའ་བསྒྲུབ་སྒོ་གསུམ་བྲན་དུ་འབུལ། །གསང་ཆེན་ངེས་
པའི་ངོ་སྤྲོད་གནད་ཀྱི་གཟེར། །བྱིན་བརྒྱུད་ཁོ་ནས་བཙན་ཐབས་ངོ་
སྤྲད་དེ། །ཡིད་ཆེས་ཐག་ཆོད་གདེང་དང་ལྡན་པར་བྱ། །དེ་རྗེས་ཙབ་
ཙུབ་བློ་སྣ་མང་བརྡོལ་བས། །ཞུས་ཞུས་ཐོབ་ཐོབ་ཁ་གྲངས་བསགས་
པའི་བློས། །ཁྱི་བཞིན་ཉུལ་སྣ་རྒྱུན་པར་མི་བྱེད་པར། །ཟབ་དོན་ཉམས་
ལེན་དམར་ཐག་གཅོད་པ་གནད། །དེ་ལྟར་སྨིན་གྲོལ་ལམ་གྱི་རིམ་པ་
ཀུན། །ཚིག་དོན་རྒྱ་ཆེའི་ལུང་གི་གནད་ཇི་བཞིན། །མ་ནོར་ཡིད་ཆེས་
ངེས་ཤེས་བསྐྱེད་པའི་ཕྱིར། །སྒྱུ་འཕྲུལ་དྲྭ་བ་ཆེན་པོའི་ཏན་ནི། །རྒྱལ་བ་
གཉིས་པ་དྲི་མེད་འོད་ཟེར་གྱིས། །ཟབ་དོན་མན་ངག་ལུགས་སུ་བཀྲལ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བ་ཡི། །མུན་སེལ་སྐོར་གསུམ་འོལ་སྤྱི་ཙམ་མིན་པར། །གསན་སྦྱང་
གནད་སྨིན་སྒྲོ་འདོགས་ཆོད་པར་མཛོད། །ཁྱད་པར་སྙིང་ཐིག་གསང་
བའི་གནད་ངེས་པའི། །བཅུ་བདུན་རྒྱུད་དང་ཟབ་པ་པོད་བཞིའི་བཅུད།།
ཡང་ནས་ཡང་དྲིལ་ཟབ་མོའི་སྙིང་ཕྱུང་སྟེ། །ཁྲིད་དུ་བསྡེབས་པའི་ཡང་
ཏིག་རྣམ་གཉིས་དང༌། །མཛོད་ཆེན་བདུན་དང་ངལ་གསོ་རྩ་འགྲེལ་
བཅས། །མེད་ཐབས་མེད་ པའི་ཟབ་ ཆོས་ ཚད་ མ་སྟེ། །གདོད་མའི་
མགོན་པོ་དངོས་སུ་ཞལ་མཇལ་ཡང་། །གསུང་གི་གནད་ཟབ་འདི་ལས་
གཞན་མེད་ཅིང་། །མོས་གུས་ཅན་ལ་དོན་བརྒྱུད་མངོན་སུམ་དུ། །སྦྱིན་
ནུས་སྐུ་གསུམ་སྟོན་པའི་རྒྱལ་ཚབ་སྟེ། །ཐེག་པ་ཀུན་དང་ཁྱད་པར་
གསང་ཆེན་གྱི། །གཞི་ལམ་འབྲས་བུའི་གནད་ཀུན་ཚང་བར་སྟོན། །
ཀུན་མཁྱེན་བླ་མ་རྫོགས་པའི་སངས་རྒྱས་དེའི། །གསུང་གི་གསང་བ་
བསམ་མི་ཁྱབ་པའི་ཚུལ། །གདུལ་བྱའི་ཡུལ་ལ་ཡི་གེའི་རྣམ་རོལ་དུ། །
བྱོན་པ་ལགས་ཕྱིར་སྐུ་གསུམ་སྟོན་པ་དངོས། །སྨྲ་བའི་སེངྒེ་རོང་ཟོམ་
པཎྜི་ཏའི། །ཐེག་པ་ཆེན་པོའི་ཚུལ་ལ་འཇུག་པ་དང་། །སྣང་བ་ལྷ་རུ་བ་
སྒྲུབ་ པའི་ མན་ ངག་སོགས། །རྟག་ཏུ་འདྲིས་ཤིང་ཐེ་ཚོམ་མེད་པར་
མཛོད། །མཛོད་ཆེན་བདུན་སོགས་ཟབ་བརྒྱའི་གཞུང་ཀུན་གྱི། །ཟབ་
དོན་མ་ནོར་བདེ་བླག་རྟོགས་པའི་ཕྱིར། །ཡོན་ཏན་རིན་ཆེན་མཛོད་ཀྱི་
བསྟན་བཅོས་ནི། །རྩ་འགྲེལ་བཅས་ལ་གསན་སྦྱང་མཐར་ཕྱིན་མཛོད། །
འདི་དག་ཐེག་པའི་བབས་དང་ལམ་གྱི་གནད། །ཚང་ལ་མ་ནོར་སྔ་



at
ཞལ་གདམས་ཕྱོགས་བསྡུས།
འགྱུར་བརྒྱུད་པའི་ལུགས། །ཀུན་མཁྱེན་ཡབ་སྲས་བརྒྱུད་པའི་བཀའ་
སྲོལ་རྒྱུན། །མཚུངས་མེད་བླ་མ་སངས་རྒྱས་དངོས་དེ་ཡིས། །གསུང་གི་
བདུད་རྩིས་རིང་དུ་བསྐྱངས་པའི་མཐུས། །དམ་པའི་ཞལ་ལུང་གསེར་
གྱི་ཡང་ཞུན་བཅུད། །རང་བློའི་ངན་རྟོག་དྲི་མས་མ་སྦག་པ། །བརྗོད་
པར་ཕངས་ཀྱང་སྙིང་གཏམ་ཁོ་ནར་བསྙད། །
༄༅། །བསླབ་བྱ་བདེན་གཉིས་གནད་བསྡུས།
ཀྱེ་ཀྱེ་གསོན་དང་ཆོས་ཀྱི་གྲོགས། །རྒྱ་ཆེའི་ལམ་གྱི་ཟབ་གནད་
ཀུན། །ཉུང་ངུའི་ཚིག་ཏུ་མདོར་དྲིལ་ན། །ཅིས་ཀྱང་མ་བརྗེད་ཐུགས་ལ་
ཟུང་། །རྒྱལ་བའི་ཆོས་མཛོད་ཇི་སྙེད་པའི། །བརྗོད་བྱའི་སྙིང་པོ་བདེན་
གཉིས་ཏེ། །ཇི་སྙེད་གསུང་རབ་ཐམས་ཅད་ཀྱི། །བརྗོད་དོན་དེ་གཉིས་
དག་ཏུ་བསྡུ། །དེ་ཡང་ཀུན་རྫོབ་བདེན་པ་ནི། །དོན་དམ་རྟོགས་པའི་
ཐབས་ཡིན་པས། །མཐར་ཐུག་དོན་གྱི་སྙིང་པོ་ནི། །དོན་དམ་དེ་ཉིད་
གཅིག་ཏུ་འདུས། །དེ་ཡང་ཐེག་པའི་རྣམ་གྲངས་ཀྱིས། །འདོད་ཚུལ་
རྣམ་གྲངས་མཐའ་ཡས་ཀྱང་། །གསང་ཆེན་ཐེག་རྩེའི་རང་ལུགས་ཀྱི། །
སེམས་ཉིད་རིག་སྟོང་ཉག་གཅིག་གོ། །དེ་ཡང་ཡིད་དཔྱོད་བློས་བྱས་ཀྱི།།
བརྟག་དཔྱད་དགག་སྒྲུབ་མ་ཡིན་པར། །ལྷག་མཐོང་གསལ་བའི་ཡེ་
ཤེས་ཀྱིས། །ཟང་ཐལ་མཚོན་བརྗོད་བྲལ་བ་རུ། །རྟོགས་པས་འགྱུ་དྲན་
རང་གསལ་དང༌། །བློས་བྱས་ཆེད་འཛིན་རང་དེངས་སོགས། །ཆེད་དུ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྒོམ་ བློས་མ་བཅིངས་པའི། །རང་ གདངས་བབས་ཀྱི་བསམ་གཏན་
རྒྱུན། །རྟོག་བྲལ་ཡེ་ཤེས་གསལ་བའི་གདངས། །རིང་པོར་བསྐྱངས་
པས་འབད་རྩོལ་ཞིག །གཞན་དུ་དང་པོའི་ལས་ཅན་གྱིས། །སེམས་
འཛིན་གནས་ཆའི་ཞི་གནས་དང༌། །རྟོག་དཔྱོད་འགྱུ་དྲན་བློས་བྱས་
ཙམ། །གནས་ལུགས་དོན་དང་གནམ་ས་བཞིན། །འོན་ཀྱང་འགྱུ་དྲན་
རྒྱུན་ཆགས་ཀྱི། །ཧ་ཅང་སྡུག་བཙིར་མ་ཡིན་པར། །གཤིས་ཀྱི་བབས་
སུ་རང་ལུགས་བཞག །གུ་ཡངས་གསལ་དྭངས་ཕྱེད་པ་གཅེས། །རྗེས་
ཀྱི་སྤྱོད་ལམ་ཀུན་ཏུ་ཡང་། །དྲན་ཙམ་རིག་ཙམ་མ་བརྗེད་སྐྱོངས། །ཆོས་
ཀུན་སྒྱུ་མའི་ལམ་འཁྱེར་དང༌། །མོས་གུས་སྙིང་རྗེ་གནད་དུ་ཟབ། །མི་
རྟག་འཆི་བའི་བསྐུལ་འདེབས་ཀྱིས། །རྣམ་པ་ཀུན་ཏུ་སྒོ་གསུམ་པོ། །
དོན་མེད་འཆལ་བར་མི་གཏོང་ཞིང༌། །ཤེས་རིག་ རང་ངོ་གཟུང་བ་
གནད། །དེ་ལྟར་སྒོམ་པ་རྒྱུན་བསྲིངས་ན། །སེམས་འཛིན་ཞེན་ཆ་རང་
ངོ་སྐྱོང་། །བློས་བྱས་འགྱུ་དྲན་རིག་ངོར་མཉམ། །གང་ཡང་ཆོས་ཉིད་
ཀློང་ཆེན་དུ། །འཕོ་འགྱུར་མེད་པའི་ རང་རྒྱས་ཐེབས། །ཚོགས་དྲུག་
ཡུལ་ དང་ དེར་ འཛིན་ བློ། །ཉུག་ཙམ་ཤར་ ཡང་ ཕན་ གནོད་ བྲལ། །
རྟོགས་པ་ཆོས་ཉིད་རྒྱ་མཚོའི་ཀློང་། །འཕོ་འགྱུར་བྲལ་བའི་རྒྱལ་ས་
ཟིན། །བར་དོར་གཞི་དབྱིངས་ཀ་དག་ཀློང་། །ཡོངས་གྲོལ་ཡང་སངས་
རྒྱས་པའི་མོད། །ཐོག་མའི་ཀུན་ཏུ་བཟང་པོ་དང༌། །སྐལ་བ་མཉམ་པ་
ཉིད་དུ་འགྱུར། །དེ་ལྟར་ཆོས་དང་མཐུན་པའི་བསླབ་བྱ་འདི། །དམ་
70_



ཞལ་གདམས་ཕྱོགས་བསྡུས།
པའི་ཞལ་ལུང་ རང་གིས་ཕྱོགས་ཙམ་ཞིག །གོ་ཞིང་མྱོང་བ་ཕྲ་མོའི་
གསལ་སྣང་ཙམ། །སྦ་གསང་མེད་པར་ལྷུག་པར་བཤད་པ་ལགས། །
བདག་བློ་ཤིན་ཏུ་རྨོངས་པའི་མུན་ཁྲོད་དུ། །གཞན་ཕན་ཆོས་ཀྱི་ཉི་མ་
དེང་ཤར་བས། །ཐུགས་རྗེའི་འོད་སྣང་སྟོང་དུ་འབར་བའི་གཟིས། །གོ་
རྟོགས་བློ་ཡི་པདྨོ་ཅིར་ཡང་རྒྱས། །བདག་སོགས་ཆོས་ཀྱིས་འབྲེལ་བའི་
མཆེད་ལྕམ་ཀུན། །རྒྱལ་བ་དགྱེས་པའི་ལམ་བཟང་ལ་བརྩོན་ནས། །
འཚོ་བའི་འདུ་བྱེད་གཏང་བའི་མོད་ཉིད་ནས། །ལྔ་ལྡན་པདྨོ་བཀོད་པའི་
ཞིང་ ཁམས་ སུ། །རྫོགས་པའི་སངས་རྒྱས་དཔལ་ལྡན་པདྨ་སྐྱེས། །
འཁོར་ལོའི་མགོན་པོ་དྲིན་ཆེན་ཆོས་རྗེ་དང༌། །རྣམ་དབྱེར་མེད་པར་
བཞུགས་པའི་ཞབས་དྲུང་དེར། །སྐྱེས་ནས་གསང་ཆེན་ཐེག་རྩེའི་ཉེ་
ལམ་ཆེར། །ཞུགས་ཙམ་ཉིད་ནས་གདོད་མའི་རྒྱལ་ས་རུ། །མིག་འཕྲུལ་
ཇི་བཞིན་ཡུད་ཀྱིས་དབང་འབྱོར་ཏེ། །གང་ལ་གང་འདུལ་མཛད་པ་
མཐའ་ཡས་པས། །དཔལ་མགོན་བླ་མའི་འཕྲིན་ལས་སྒྲུབ་བྱེད་ཤོག །
ཅེས་པའི་བསླབ་བྱ་ཉུང་ངུ་འདི་ཡང་རྒན་བུ་ཡོན་ཏན་མགོན་པོ་རང་དང་མཛའ་བའི་ཆོས་མཐུན་གྱི་
གྲོགས་པོ་ནོར་བཟང་ལ་གདམས་པ་དགེ་ཞིང་བཀྲ་ཤིས་པར་གྱུར་ཅིག སརྦ་མངྒ་ལཾ། །
༄༅། །ལེགས་པར་འདོམས་པ་མཚུངས་མེད་བླ་མའི་ཞལ་ལུང་།
མཆོག་གསུམ་རྒྱལ་བ་སྲས་བཅས་ཀྱི། །མཁྱེན་བརྩེ་ནུས་པའི་སྤྱི་
གཟུགས་མཆོག །ཨོ་རྒྱན་ཆོས་ཀྱི་རྒྱལ་པོ་དང༌། །དབྱེར་མེད་དཔལ་
ལྡན་བླ་མར་འདུད། །བུ་སྙིང་དང་འདྲ་བའི་སྐལ་ལྡན་ལ། །རང་གི་གང་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཤེས་བསླབ་བྱ་རྣམས། །མཚུངས་མེད་བླ་མའི་ཞལ་ལུང་བཞིན། །ཅུང་
ཟད་འཆད་ལ་སྙན་གཏོད་འཚལ། །བུ་ཆོས་བརྒྱད་ཚེ་འདིའི་སྣང་བ་ལ།།
ཨ་འཐས་ཞེན་པའི་འཆིང་བ་འདི། །ཐར་ལམ་བར་ཆད་བདུད་ཡིན་
པས། །ཚེ་འདི་བློ་ཡིས་ཐོང་བར་མཛོད། །བུ་རྟག་འཛིན་ཕྱི་བཤོལ་རྣམ་
གཡེང་འདི། །བདུད་ཀྱི་བསླུ་བྲིད་དང་པོ་ཡིན། །ཚེ་ལ་ངེས་མེད་མི་རྟག་
ཅིང༌། །བློ་གཏད་མེད་པའི་ཚུལ་ལ་སོམས། །བུ་འདུས་བྱས་དངོས་པོ་
གང་ལ་ཡང་། །མཐའ་བཞིས་བསྡུས་ཕྱིར་སྙིང་པོ་མེད། །ཞེན་ན་གཏན་
དུ་འཁོར་བར་འཆིང༌། །གང་ལ་བློ་ཡིས་ཐོང་བར་མཛོད། །བུ་འཕྲལ་
སྣང་སྲིད་པའི་ཕུན་ཚོགས་འདི། །དུག་དང་འདྲེས་པའི་ཁ་ཟས་འདྲ། །
ཞེན་ན་ཐར་པའི་སྲོག་རྩ་གཅོད། །སྐྱོ་ཤས་དམ་པའི་ཕ་ནོར་ཡིན། །བུ་
འཁོར་བ་སྡུག་བསྔལ་རྒྱ་མཚོ་འདི། །འཇིགས་རུང་རྒྱལ་པོའི་ཁྲི་མུན་
འདྲ། །ཐར་བའི་དུས་མེད་ཉམ་རེ་ཐག །ངེས་འབྱུང་རྒྱུད་ལ་བསྟེན་ཞིག་
ཨང་། །བུ་ཁམས་གསུམ་སྲིད་པའི་སེམས་ཅན་ཀུན། །ཕ་མར་མ་གྱུར་
སུ་ཡང་མེད། །དྲིན་གྱིས་བསྐྱངས་པའི་ཚུལ་ལ་སོམས། །སྙིང་རྗེ་གཏིང་
ནས་འབྱོང་བར་མཛོད། །བུ་གནས་སྐབས་མཐོ་རིས་བདེ་བ་ཙམ། །
ཐོབ་ཀྱང་ཁྱབ་པ་འདུ་བྱེད་དང༌། །འགྱུར་བའི་སྡུག་བསྔལ་དང་བཅས་
པས། །སྙིང་པོ་མེད་པའི་ཚུལ་ལ་སོམས། །བུ་རང་དོན་ཞི་བ་གཉེར་བ་
ཙམ། །ཐེག་ཆེན་ལམ་གྱི་གེགས་ཡིན་ཞིང་། །གཞན་དོན་ཉམས་པའི་
རྒྱུ་ཡིན་པས། །ཞི་བདེ་དོན་དུ་མ་གཉེར་ཨང་། །བུ་དེ་ཕྱིར་གཏན་བདེ་



ཞལ་གདམས་ཕྱོགས་བསྡུས།
བླ་མེད་ཀྱི། །གོ་འཕང་རྫོགས་སངས་རྒྱས་ཡིན་པས། །འགྲོ་ཀུན་སྒྲོལ་
ཕྱིར་བླ་མེད་ཀྱི། །གོ་འཕང་དོན་དུ་གཉེར་བར་མཛོད། །བུ་ཐེག་ཆེན་
ལམ་གྱི་རྩ་བ་དང༌། །ཚད་མེད་བསོད་ནམས་རྒྱུ་ཡིན་པས། །བྱང་ཆུབ་
སེམས་ལ་རྟག་པར་ཡང་། །ནན་ཏན་མཛད་དེ་གོམས་པར་མཛོད། །བུ་
རང་ གཞན་ དོན་ གཉིས་ བསྒྲུབ་ པ་ལ། །བྱང་ ཆུབ་ སེམས་ འདི་མེད་
ཐབས་མེད། །ཐེག་ཆེན་ལམ་གྱི་སྲོག་ཡིན་པས། །ངེས་པར་རྒྱུད་ལ་སྐྱེ་
ངེས་མཛོད། །བུ་ཡོན་ཏན་ཀུན་གྱི་གཞི་རྟེན་ནི། །རྨད་བྱུང་ཚུལ་ཁྲིམས་
བསླབ་པ་སྟེ། །འདི་བྲལ་ཐོས་དང་བསམ་པ་ཡི། །ཡོན་ཏན་གཞན་ཡང་
ཆུད་འཛར་འགྱུར། །བུ་ངོ་ལྐོག་མེད་པའི་ཚུལ་ཁྲིམས་ལ། །མ་ཁྲེལ་རྣམ་
གསུམ་ཚང་བ་དགོས། །གཞན་དུ་ལྟར་སྣང་ལེགས་པ་ཙམ། །སྙིང་པོ་
མེད་པར་མཁྱེན་པར་མཛོད། །བུ་ཐོས་པ་རིན་ཆེན་སྐྱེ་དགུའི་མིག །
ཐར་ལམ་སྣང་བའི་སྒྲོན་མེ་སྟེ། །རྨོངས་པའི་མུན་སེལ་ཤེས་རབ་ཀྱི། །
སྣང་བ་གསལ་ཞིང་རྒྱས་པར་བྱེད། །བུ་ཆོས་དང་ཆོས་མིན་འབྱེད་པ་ལ།།
ཐོགས་མེད་བློ་གྲོས་སྣང་བ་ནི། །ཐོས་བསམ་དག་པའི་འབྲས་བུ་སྟེ། །
དེ་ཕྱིར་ཐོས་པ་མཐར་ཕྱིན་མཛོད། །བུ་ཐོས་པས་གཏན་ལ་ཕབས་པའི་
དོན། །མ་ནོར་བསམ་བྱུང་ཤེས་རབ་ཀྱིས། །ལེགས་པར་སྒྲོ་འདོགས་
གཅོད་པ་ནི། །ལམ་གྱི་སྔོན་འགྲོར་མེད་ཐབས་མེད། །བུ་འཕགས་ཡུལ་
མཁས་པའི་ ལེགས་བཤད་ འདི། །འབྱུང་ ཁུངས་ བཟང་ པོའི་ གསེར་
བཞིན་དུ། །ལོ་པན་མཁས་གྲུབ་མང་པོ་ཡིས། །ཞུས་བསྒྱུར་གཏན་ལ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཕབས་པ་སྟེ། །བུ་དེ་ཕྱིར་འཕགས་གཞུང་དྲི་མེད་ལ། །ཞེན་ལྟའི་བློ་
ཡིས་ མ་ རྙོག་ པའི། །ལེགས་བཤད་ ཚད་ མར་ ཤེས་ ནས་ སུ། །ཐོས་
བསམ་སྙིང་པོར་མཛོད་ཅིག་ཨང་། །བུ་བསིལ་ལྡན་ཁ་བ་ཅན་ལྗོངས་
འདིར། །བརྒྱུད་པའི་བབས་སོ་མང་དྲགས་པས། །ཀུན་ལ་འཇུག་པར་
མི་ལངས་ཀྱང་། །སྡང་ཞེན་སྐུར་འདེབས་སྤོངས་ཤིག་ཨང་། །བུ་སྤྲོས་
བྲལ་བསམ་མི་ཁྱབ་པ་འདི། །ངེས་དོན་དབུ་མའི་ལྟ་བ་སྟེ། །སྤྲོས་པ་
ཕྱོགས་རེ་བཀག་པ་ཙམ། །བློས་བྱས་ཡིན་པར་མཁྱེན་པར་མཛོད། །བུ་
ཐ་སྙད་རྟེན་འབྱུང་སྣང་བ་འདི། །དཔྱད་ན་རྡུལ་ཙམ་མ་གྲུབ་ཀྱང་། །མ་
བརྟགས་སྒྱུ་མའི་ཚུལ་ཙམ་དུ། །འཇིག་རྟེན་གྲགས་སྡེར་མཁྱེན་པར་
མཛོད། །བུ་བདེན་གཉིས་ཟུང་དུ་འཇུག་པ་འདི། །སྟོང་ཉིད་ཡིན་ཕྱིར་ངོ་
བོ་མེད། །འོན་ཀྱང་ཀུན་རྫོབ་བདེན་པའི་ངོར། །རང་བཞིན་མེད་ཙམ་
ཐ་སྙད་མཛད། །བུ་མཐའ་བརྒྱད་སྤྲོས་དང་བྲལ་བ་འདི། །བློ་བྲལ་ཡིན་
ཕྱིར་བློས་བྱས་ཀྱི། །དགག་སྒྲུབ་གང་གི་ཡུལ་མིན་པས། །དོན་དམ་བློ་
འདས་མཁྱེན་པར་མཛོད། །བུ་དཔལ་ལྡན་ཟླ་བའི་བཞེད་གཞུང་འདི། །
འཕགས་པའི་དགོངས་པ་འཁྲུལ་མེད་དུ། །ཤེས་ནས་འཇུག་པ་རང་
འགྲེལ་བཅས། །མ་ནོར་ཁོང་དུ་ཆུབ་པར་མཛོད། །བུ་འཕགས་པའི་
གཞུང་ལ་ཁ་གཡར་ཏེ། །རང་བཟོའི་ཁྱད་ཆོས་དུ་མ་ཞིག །སྨྲ་བ་གངས་
ལྗོངས་མཁས་པའི་ལུགས། །ཕལ་ཆེར་རེ་ཞིག་བརྟགས་པར་མཛོད། །
བུ་རྒྱ་གཞུང་ཚད་མའི་དངོས་བསྟན་ལ། །རང་བཟོ་རྡུལ་ཙམ་མེད་པ་



ཞལ་གདམས་ཕྱོགས་བསྡུས།
འདི། །ཁོ་བོའི་རིགས་བདག་གཞན་ཕན་པའི། །རང་ལུགས་ཚད་མར་
མཁྱེན་པར་མཛོད། །བུ་དྲི་མེད་འཕགས་པའི་གཞུང་ལུགས་འདི། །སོ་
སོ་རིག་བཞིའི་མཐར་སོན་པའི། །འཕགས་པའི་གསུང་ རབ་ཚད་མ་
ཡིན། །ཐུབ་པའི་བཀའ་དང་ཁྱད་པར་མེད། །བུ་སོ་སྐྱེའི་བློ་ཡིས་གཞུང་
དོན་ལ། །མཐའ་དཔྱད་སྤྲོས་པ་མང་དྲགས་ན། །ཟབ་རྒྱས་ཆོས་ཀྱི་
གནད་འཆུག་ནས། །ཞེན་ལྟའི་རྙོག་མ་ལྡང་བར་འགྱུར། །བུ་དེ་ཕྱིར་རྒྱ་
གཞུང་ཚད་མ་དག །ཕྱོགས་འཐེན་རྩོད་འཁྱེར་མ་མང་བར། །ཕྱོགས་
ལྷུང་མེད་པའི་བློ་གྲོས་ཀྱིས། །ཚིག་དོན་དྲང་པོར་དཔྱོད་ཅིག་ཨང་། །བུ་
སོ་སྐྱེའི་ཀུན་རྟོག་རྣོན་པོ་ཡིས། །ཕྱོགས་རེར་གཞལ་བའི་གོ་དོན་ལ། །
སྙན་སྙན་ལེགས་ལེགས་མང་ན་ཡང༌། །འཕགས་པའི་དགོངས་པར་
འབྱོར་བ་དཀའ། །བུ་དེ་ ཕྱིར་འདོད་ཞེན་འཁྱོག་པོའི་བློ། །སྙིང་ལ་
བརྣགས་པའི་ཕྱོགས་ལྷུང་གིས། །སྦྱར་བའི་གཞུང་འགྲེལ་ཕལ་མོ་ཆེ། །
དོར་བྱ་ཡིན་གྱི་བླང་བྱ་མིན། །བུ་ཆོས་དང་ཆོས་མིན་འབྱེད་པ་ལ། །
གཞན་དྲིང་མེད་པའི་རྣམ་དཔྱོད་འདི། །འཕགས་ཡུལ་ཤིང་རྟ་ཆེ་རྣམས་
ལས། །ཕལ་ལ་ཤིན་ཏུ་དཀའ་བ་ལགས། །བུ་དེ་ཕྱིར་ཤིང་རྟ་ཆེན་པོའི་
གཞུང་། །རྒྱ་འགྲེལ་ཚད་མའི་དངོས་བསྟན་ལྟར། །དྲང་པོར་འཆད་པ་
ཆོས་དང་མཐུན། །གཞན་དུ་སྙིང་པོ་དབེན་པ་ལགས། །བུ་ཁོ་བོའི་
རིགས་བདག་གཞན་ཕན་པ། །ཆོས་ཉིད་མངོན་གཟིགས་འཕགས་ཆེན་
དངོས། །ལམ་མཐར་ཕྱིན་པའི་རྟགས་ཚད་རྣམས། །ཕལ་ཆེར་བསླུ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མེད་མངོན་སུམ་བཞུགས། །བུ་དེ་ ཕྱིར་དམ་པའི་ཞལ་ལུང་འདི། །
རྫོགས་སངས་རྒྱས་ཀྱི་བཀའ་བཞིན་དུ། །ནམ་ཡང་བསླུ་མེད་ཡིད་ཆེས་
ཀྱི། །བློ་གཏད་གཅིག་ཆོག་མཁྱེན་པར་མཛོད། །བུ་དང་པོར་ཐོས་པ་
བྱེད་ཙ་ན། །ཐར་ལམ་ཆོས་ཀྱི་གནད་ཤེས་ནས། །ཐོས་དོན་རང་གི་
རྒྱུད་ལ་སྦྱོར། །ཆོས་དང་ རང་ སེམས་ཅི་འདྲེས་མཛོད། །བུ་བར་དུ་
བསམ་པ་བྱེད་ཙ་ན། །མདོ་དང་བསྟན་བཅོས་དཔང་པོར་ཚུགས། །ལུང་
རིགས་དྲང་པོས་མཐར་འདེད་ཀྱིས། །ཐོག་མཐའ་ཀུན་ལ་མི་འགལ་
མཛོད། །བུ་གཞན་དུ་རང་བཟོའི་གྲུབ་མཐའ་ཕལ། །འཁྱོག་པོའི་གཞུང་
ལ་བློ་གཏད་པའི། །སྔ་ཕྱི་འགལ་བའི་གཟུ་ལུམ་གྱིས། །རིགས་རྒོད་
གང་དྲན་སྨྲ་བ་མཚར། །བུ་དེ་ཕྱིར་འཕགས་ཡུལ་མཁས་པའི་གསུང་། །
བཅུ་གསུམ་གཞུང་ལུགས་ཆ་ལག་བཅས། །མ་ནོར་ཐོས་བསམ་བློ་གྲོས་
ཀྱིས། །ཚུལ་བཞིན་སློབ་ལ་ནན་ཏན་མཛོད། །བུ་ཐེག་ཆེན་ཕྱི་ཡི་ཁོག་
ཁྲོལ་ནས། །ཁྱད་པར་གསང་སྔགས་ལམ་གནད་ལ། །ད་གདོད་སློབ་པ་
སྔ་འགྱུར་གྱི། །རང་ལུགས་ཡིན་པ་མཁྱེན་པར་མཛོད། །བུ་སྤྱི་རྒྱུད་སྒྱུ་
འཕྲུལ་དྲྭ་བ་འདི། །ཆོས་ཁུངས་རྡོ་རྗེ་འཆང་ལ་ཐུག །ཆོས་བརྒྱུད་དབང་
བཞིའི་ཆུ་བོ་རྫོགས། །བརྒྱུད་གསུམ་བྱིན་རླབས་སྤྲིན་བཞིན་འཁྲིགས། །
བུ་དེ་ཕྱིར་དབང་བཞིས་རྒྱུད་སྨིན་ནས། །ཟབ་དོན་རྒྱུད་ཀྱི་དགོངས་པ་
ནི། །ཚོགས་དང་སློབ་བཤད་སྤྲོས་བཅས་དང༌། །སྤྲོས་མེད་ཐུན་མོང་
ཐུན་མིན་ཏེ། །བུ་བརྒྱུད་པའི་བཀའ་བབས་གནུབས་ཟུར་གྱི། །མན་



ཞལ་གདམས་ཕྱོགས་བསྡུས།
ངག་ཇི་བཞིན་ཐུན་སྦྱངས་ཏེ། །རྒྱུད་ལུང་མན་ངག་ཐུན་མིན་གྱི། །ཟབ་
དོན་ཐུས་ཀ་མཁྱེན་པར་མཛོད། །བུ་ཁྱད་པར་ཀུན་གཟིགས་ཀློང་ཆེན་
པའི། །མན་ངག་མུན་སེལ་སྐོར་གསུམ་འདི། །རྒྱུད་དོན་གསལ་བའི་
སྒྲོན་མེ་དང༌། །ཟབ་དོན་སྒོ་འབྱེད་ལྡེ་མིག་ཡིན། །བུ་དེ་ཕྱིར་ཡོ་གའི་
ཏན་ཆེ། །རྒྱུད་དོན་སྙིང་ཕྱུང་ལག་མཐིལ་དུ། །གསལ་སྟོན་འདི་འདྲའི་
ལེགས་བཤད་ནི། །འཕགས་བོད་ གཉིས་ན་དཀོན་པ་ལགས། །བུ་
བརྒྱུད་པའི་བྱིན་རླབས་མ་ཉམས་ཤིང༌། །ཊཱཀྐིའི་ཞལ་ལུང་མ་ཡལ་
བའི། །ཆོས་ཀྱི་ཉིང་ཁུ་འདི་འདྲ་ལ། །བསླབ་པས་དོན་བརྒྱུད་མངོན་
སུམ་འཐོབ། །བུ་བསྟན་པ་ཡོངས་རྫོགས་ཆོས་ཀྱི་ཚུལ། །མ་ནོར་ཉམས་
སུ་ལེན་པའི་ཐབས། །རྣམ་གསུམ་ཤིང་རྟ་དགོངས་འགྲེལ་བཅས། །
མེད་ཐབས་མེད་པའི་གདམས་ པ་སྟེ། །བུ་དེ་ ཕྱིར་ཆོས་ དང་ སེམས་
འདྲེས་པའི། །ཉམས་ལེན་སྙིང་པོར་བྱེད་པ་ལ། །ཚང་ལ་མ་ནོར་འདི་
འདྲའི་གཞུང་། །རྒྱ་བོད་གཉིས་ན་ཡོད་རེ་སྐན། །བུ་ཚེ་རབས་མང་པོའི་
སྔོན་རོལ་ནས། །ཆོས་ལ་སྦྱངས་པའི་འབྲས་བུ་ནི། །གདམས་ཟབ་འདི་
དང་འཕྲད་པ་སྟེ། །གཞན་དུ་ཐོས་པ་ཤིན་ཏུ་དཀའ། །བུ་ཀུན་མཁྱེན་
ཆོས་ཀྱི་རྒྱལ་པོ་འདི། །གདོད་མའི་མགོན་པོ་གསང་ཆེན་གྱི། །བསྟན་
པའི་བདག་པོར་ལུང་བསྟན་པས། །བརྒྱུད་པའི་བཀའ་བབས་ཡོངས་སུ་
རྫོགས། །བུ་ཨོ་རྒྱན་ཆོས་ཀྱི་རྒྱལ་པོ་དང༌། །ལྔ་བརྒྱའི་གཙུག་རྒྱན་བཱི་མ་
ལ། །ཌཱཀྐི་ལས་ཀྱི་དབང་མོ་སོགས། །ཞལ་མཐོང་ལུང་བསྟན་གཏད་རྒྱ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྫོགས། །བུ་དེ་ཕྱིར་གསང་ཆེན་བླ་མེད་ཀྱི། །བསྟན་པའི་མངའ་བདག་
ཀུན་བཟང་གི། །རྒྱལ་ཚབ་འགྲན་ཟླ་ཀུན་བྲལ་བ། །ཀུན་མཁྱེན་ཆོས་
རྗེ་མཁྱེན་པར་མཛོད། །བུ་ཐུན་མིན་གསང་ཆེན་ཐེག་རྩེ་ཡི། །མན་ངག་
གསེར་གྱི་ཡང་ཞུན་ནི། །ཡང་ཏིག་ཡིད་བཞིན་ནོར་བུ་སྟེ། །ཟབ་པ་སྟོང་
གི་ཉིང་ཁུ་ལགས། །བུ་དེ་ཕྱིར་སྒྲུབ་པའི་དམ་བཅའ་ཡི། །སྔོན་དུ་བླ་མ་
མཉེས་ བྱས་ཏེ། །སྙན་ བརྒྱུད་ གསང་ བའི་ མན་ ངག་འདི། །གསན་
བསམ་ཞུན་ཐར་ཆོད་པར་མཛོད། །བུ་བློ་བྲལ་གཉུག་མའི་ཡེ་ཤེས་འདི།།
ཟང་ཐལ་ནམ་མཁའ་དག་པ་འདྲ། །ཆེད་འཛིན་ཞེན་པས་མ་འཆིང་
བར། །ཟང་ཐལ་རང་གི་གཤིས་སུ་ཞོག །བུ་འཛིན་ཞེན་ཀུན་རྟོག་ཅི་
སྐྱེས་ཀྱང༌། །བར་སྣང་ དག་པའི་ སེར་བུ་འདྲ། །འགྱུ་བ་དངོས་མེད་
གཏད་ཡལ་ལ། །རྗེས་གཅོད་མ་བྱེད་རང་སར་ཞོག །བུ་བདེ་གསལ་
ཉམས་ཀྱི་སྣང་བ་འདི། །སོ་ཀའི་མཁའ་ཡི་ན་བུན་འདྲ། །བྱུང་ཞིང་ཞེན་
ན་ འཆིང་ བའི་ རྒྱུ། །ཡིད་ གཏོད་ མེད་ པར་ མཁྱེན་ པར་མཛོད། །བུ་
ཉམས་ལ་མ་ཞེན་རྩད་བདར་ཆོད། །ཉམས་སྣང་གཏད་མེད་ལམ་ཁྱེར་
ན། །གང་བྱུང་རྟོགས་པའི་སྣ་འདྲེན་ཡིན། །སྤང་བླང་མེད་པར་མཁྱེན་
པར་མཛོད། །བུ་མོས་གུས་ལམ་གྱི་སྲོག་ཡིན་པས། །སངས་རྒྱས་ཀུན་
དང་དབྱེར་མེད་པའི། །དྲིན་ཅན་བཀའ་དྲིན་གསུམ་ལྡན་ལ། །ཡིད་ཆེས་
མོས་གུས་བསྐྱེད་ཅིག་ཨང་། །བུ་ཞེན་ལོག་ལམ་གྱི་སྔོན་འགྲོ་ཡིན། །
གང་ཡང་སྒྱུ་མར་ཤེས་པ་ཡི། །ཞེན་མེད་ལམ་དུ་ཁྱེར་ནས་ཀྱང་། །རྐྱེན་



ཞལ་གདམས་ཕྱོགས་བསྡུས།
སྣང་གྲོགས་སུ་མཁྱེན་པར་མཛོད། །བུ་གཏད་མེད་ལམ་གྱི་དངོས་གཞི་
ཡིན། །འཛིན་ཞེན་བྲལ་བའི་ལུང་པ་རུ། །རྟོག་བྲལ་རིག་པ་གཅེར་ཡན་
ཐོང་། །རྩིས་གདབ་ཞེན་པ་ཁྲོལ་ཅིག་ཨང་། །བུ་གང་བྱུང་རིག་པའི་
གྲོགས་སུ་ཤར། །ཅིར་སྣང་རང་གི་རྒྱན་དུ་ཆེ། །བར་ཆད་རྟོགས་པའི་ཕ་
ཕོགས་ཏུ། །ཤེས་ནས་ལམ་དུ་ཁྱེར་བར་མཛོད། །བུ་གློ་བུར་འཆི་བའི་
དུས་བྱུང་ན། །རིག་པ་བླ་མའི་ཐུགས་ཀར་གཏོད། །རིག་རྩལ་གང་ཤར་
གཅེར་ཡན་ཐོང་། །འཆི་སྲིད་ཆོས་སྐུར་མངོན་འཚང་རྒྱ། །བུ་དེ་ཙམ་
གདེང་དུ་མ་གྱུར་ན། །འོད་གསལ་རང་སྣང་ངོ་ཤེས་ནས། །གཏད་མེད་
རིག་པའི་རང་ངོ་སྐྱོངས། །བར་དོར་འོད་གསལ་ལོངས་སྐུར་གྲོལ། །བུ་
དེ་རུ་བཙན་ས་མ་ཟིན་ན། །ཆོས་ཉིད་བདེན་པའི་བྱིན་རླབས་དང་། །ལྷ་
དང་བླ་མའི་ཐུགས་རྗེ་ཡིས། །ལྔ་ལྡན་པདྨོ་བཀོད་པ་རུ། །ཕ་བུ་འཕྲད་
པའི་དགའ་སྟོན་སྐྱོངས། །བུ་འཕྲད་པས་ཆོག་པའི་མན་ངག་དང༌། །
འཕྲད་པ་སྐལ་བ་ཡང་རབ་ཡིན། །གདམས་ངག་ཟགས་སུ་མ་འཇུག་
པར། །བརྩོན་འགྲུས་སྲོག་དང་བསྡོས་ཤིག་ཨང་། །བུ་སྙིང་གཏམ་དྲང་
པོར་འཆད་པ་འདི། །ཕ་གཅིག་བླ་མའི་ཞལ་ལུང་ཡིན། །བུ་གཅིག་
སེམས་ཀྱི་གཏད་སོ་ཡི། །སྙིང་འདྲ་ཁྱོད་རང་མ་གཏོགས་པ། །གཞན་ལ་
ཟུར་ཙམ་བཤད་མ་མྱོང༌། །སྙིང་གི་དང་མར་བཟུང་ནས་ཀྱང༌། །སྙིང་
གཏམ་ཡལ་བར་མ་དོར་ཞིག །ཟབ་གནད་ཡས་སུ་མ་བོར་མཛོད། །དེ་
སྐད་དྲང་པོར་གདམས་པ་འདི། །བུ་གཅིག་ཚེ་རིང་ཆོས་འབྱོར་ལ། །



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྒན་པོ་ནཱ་ཐའི་མིང་ཅན་ གྱིས། །གྲོས་འདེབས་ གདམ་པར་སྤེལ་བ་
ལགས། །འདི་ལས་ཐོབ་པའི་དགེ་ཚོགས་ཀྱིས། །བདག་དང་འབྲེལ་
བཅས་ཡིད་ཅན་ཀུན། །སྐྱེ་ཀུན་བླ་མས་རྗེས་བཟུང་སྟེ། །ནམ་ཞིག་
ཐུགས་ཀློང་རོ་གཅིག་ཤོག ། །
༄༅། །གནས་ལུགས་དོན་གྱི་ངོ་སྤྲོད་ཟུང་འཇུག་
ལམ་གྱི་གཞུང་ཤིང་།
སྐྱབས་རྒྱལ་བ་ཀུན་དངོས་ཨོ་རྒྱན་རྗེ། །བདག་ཐ་མལ་སྣང་ངོར་
མི་ཡི་གཟུགས། །མཚན་བརྗོད་པར་དཀའ་བའི་གཞན་ཕན་པ། །སྙིང་
རུས་པའི་གཏིང་ནས་གསོལ་བ་འདེབས། །ཕ་ཡེ་ཤེས་སྒྱུ་མའི་སྐུ་ཅན་
གྱིས། །ཐུགས་ཟག་མེད་ཀློང་ནས་བུ་ལ་གཟིགས། །འབྲེལ་ཚད་དོན་
ལྡན་ གྱི་ བྱིན་ བརྒྱུད་ སྩོལ། །རྟོགས་ གྲོལ་ དུས་ མཉམ་ དུ་ བྱིན་གྱིས་
རློབས། །སྔོན་ཚེ་རབས་མང་པོའི་དུས་ཉིད་ནས། །བརྩེ་གདུང་གིས་
འབྲེལ་བའི་དད་དམ་ཅན། །ཆོས་མཐུན་གྱི་ལྷ་གྲོགས་གཞོན་ནུ་ལགས།།
ངེད་རྒན་པོས་བསླབ་བྱ་ཚིག་གསུམ་ཞུ། །བུ་དང་པོ་ཆོས་སྒོར་ཞུགས་
པའི་ཚེ། །འུར་སྒྲོག་དང་ཆོས་བརྒྱད་མ་ཡིན་པའི། །ངེས་འབྱུང་གི་བློ་སྣ་
ཤུགས་དྲག་དང་། །གཞན་ཕན་གྱི་སེམས་བསྐྱེད་ཟུང་འབྲེལ་དགོས། །
བུ་ཡོན་ཏན་ཀུན་གྱི་གཞི་རྟེན་ནི། །སོ་ཐར་གྱི་འདུལ་ཁྲིམས་གཙང་མ་
ལ། །རང་འདོད་དང་བྲལ་བའི་སེམས་བསྐྱེད་དང༌། །ཚོགས་གཉིས་



ཞལ་གདམས་ཕྱོགས་བསྡུས།
ཟུང་འབྲེལ་དུ་སློབ་པར་མཛོད། །བུ་ཐོས་པ་རིན་ཆེན་སྒྲོན་མེ་འདི། །
ཐར་ལམ་བལྟ་བའི་མིག་དང་ནི། །གནས་ལུགས་རྟོགས་པའི་སྔོན་འགྲོ་
ཡིན། །ཅིས་ཀྱང་མེད་ཐབས་མེད་དོ་ཨང༌། །བུ་སྡེ་དགོན་དང་འདུ་
འཛིའི་གྲོང་ཡུལ་ན། །ཆགས་སྡང་དང་ཡུལ་རྐྱེན་གྲངས་མང་བས། །ལྟ་
སྒོམ་ལ་བརྟན་པ་མ་ཐོབ་བར། །གཅིག་པུ་རུ་དབེན་པར་ སྡོད་ཅིག་
ཨང་། །བུ་ཆོས་ལ་ཕྱོགས་རིས་མེད་མོད་ཀྱང་། །གཏན་གྱི་བློ་གཏད་
ཚད་མ་དགོས། །འཕགས་ཡུལ་མཁས་པའི་ལེགས་བཤད་ནི། །ཡིད་
ཆེས་གནས་སུ་ཟུང་ཞིག་ཨང་། །བུ་ཁྱད་པར་དབུ་མའི་བསྟན་བཅོས་
རྣམས། །དངོས་ཞེན་འཇིག་པར་མཐུ་ཆེ་བས། །དཔལ་ལྡན་ཟླ་བའི་
བཞེད་པ་ལྟར། །ཐོས་བསམ་ངེས་ཤེས་བསྐྱེད་ཅིག་ཨང་། །བུ་གསང་
བ་སྒྱུ་འཕྲུལ་དྲྭ་བའི་རྒྱུད། །རྡོ་རྗེ་འཆང་གི་ཞལ་ལུང་སྟེ། །སྡེ་སྣོད་རྒྱུད་
སྡེའི་སྤྱི་འགྲེལ་དང་། །ཁྱད་པར་སྡེ་གསུམ་སྤྱི་དོན་ཡིན། །བུ་ཐེག་ཆེན་
གསང་སྔགས་ལམ་ཀུན་དང༌། །ཁྱད་པར་ནང་རྒྱུད་སྡེ་གསུམ་གྱི། །ལྟ་
གྲུབ་གོ་དོན་སློང་བ་ལ། །མེད་ཐབས་མེད་དོ་སྙིང་ལ་ཆོངས། །བུ་ཟབ་
དོན་གསལ་བར་སྟོན་པ་ལ། །དགོངས་འགྲེལ་རྣམ་བཤད་མང་མོད་
ཀྱང༌། །རྒྱུད་དོན་མན་ངག་བཅུད་དྲིལ་ལ། །མུན་སེལ་སྐོར་གསུམ་ཁྱད་
པར་འཕགས། །བུ་རིམ་གཉིས་ལམ་གྱི་མན་ངག་ལ། །བཀའ་གཏེར་
ཆོས་སྒོ་གྲངས་མང་ཡང་། །ཀུན་གྱི་ཡང་སྙིང་ཟབ་པའི་བཅུད། །ཀློང་
ཆེན་སྙིང་གི་ཐིག་ལེ་ཡིན། །བུ་རྟེན་འབྲེལ་སྣང་བ་མ་ལོག་པའི། །ཉེ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བརྒྱུད་ དབང་བཞིའི་ཆུ་བོ་རྫོགས། །དམ་ སེལ་གཡའ་ དྲིས་མ་གོས་
པའི། །བྱིན་རླབས་ཚན་ཁ་གཞན་ལས་འཕགས། །བུ་དེ་ཕྱིར་གཏན་གྱི་
བློ་གཏད་ལ། །དགོངས་གཏེར་སྙིང་ཐིག་ལས་འོངས་པའི། །ཐུན་མོང་
ཐུན་མིན་ཁྲིད་རིམ་བཞིན། །ཉམས་ལེན་སྲོག་དང་སྡོས་ཤིག་ཨང་། །
བུ་ བློ་འདས་རིག་པའི་ཐིག་ལེ་ལ། །དངོས་མཚན་གྲུབ་པ་རྡུལ་ཙམ་
མེད། །དེ་ ཕྱིར་ འདི་ ཡིན་ངོས་ བཟུང་ གི །གཏད་ སོའི་ ཞེན་ཡུལ་མ་
འཚོལ་ཨང་། །བུ་ཐ་མལ་ཤེས་པ་ཟང་ཐལ་ལ། །རྟག་ཏུ་འཕོ་འགྱུར་མི་
མངའ་ཡང༌། །དང་པོའི་ལས་ཅན་འདུ་བྱེད་ཀྱི། །དྲན་པ་རྒྱུན་ཆགས་
བརྟེན་ཞིག་ཨང་། །བུ་དྲན་སྣང་ཆོས་སྐུར་ཤར་བའི་ཚེ། །ཆེད་དུ་བསྒོམ་
བྱ་རྡུལ་ཙམ་མེད། །དྲན་འཛིན་གཉེན་པོའི་རྩི་དང་ཕྲོལ། །རྒྱ་ཡན་ཕྱལ་
བར་སྐྱོངས་ཤིག་ཨང་། །བུ་ ཆེད་ དུ་ བཅས་བཅོས་ མ་ བྱེད་ པར། །
གཤིས་ཀྱི་གནས་ལུགས་ཐད་ཀར་སྐྱོངས། །འདི་ཞེས་ཐད་འཛིན་ཟད་
པ་འདི། །རིག་པ་རང་གི་བཞུགས་ཚུལ་ཡིན། །བུ་འགྱུ་འཕྲོའི་ཀུན་རྟོག་
ཅི་སྐྱེས་ཀྱང་། །རང་ངོ་ཡེ་སྟོང་ཟང་ཐལ་ལ། །སེམས་ལས་འདས་པའི་
ཡེ་ཤེས་ ཀྱི། །རང་ ངོ་ རྗེན་པར་འཆར་བ་ཡིན། །བུ་ གནས་ འགྱུ་རེ་
དོགས་མ་མང་བར། །ཤར་གནས་གང་དང་གང་ལ་ཡང་། །ཡིན་ལུགས་
ཤེས་པའི་གདེང་ལྡན་པས། །རྩིས་མེད་གང་དགར་སྐྱོངས་ཤིག་ཨང་། །
བུ་ཞེན་པ་ཟད་ན་རྟོགས་པ་ཡིན། །ཆེད་འཛིན་ཟད་ན་གནས་ལུགས་
ཡིན། །ཐམས་ཅད་ཆོས་ཉིད་ཆེན་པོ་རུ། །དབྱེ་བསལ་མེད་ན་དེ་གས་



ཞལ་གདམས་ཕྱོགས་བསྡུས།
ཆོག །བུ་མོས་གུས་བླ་མའི་རྣལ་འབྱོར་འདི། །བྱིན་རླབས་ཀུན་གྱི་
འབྱུང་གནས་ཏེ། །ཟབ་མོའི་ལམ་གྱི་སྙིང་པོ་ཡིན། །དུས་རྣམས་ཀུན་ཏུ་
མེད་ཐབས་མེད། །བུ་བླ་མར་མོས་གུས་བཅོས་མིན་དང༌། །མི་རྟག་
སྙིང་རྗེར་བློ་སྦྱོང་དང༌། །བྱང་ཆུབ་སེམས་གཉིས་སྒོམ་པ་འདི། །ལམ་
གྱི་གྲོགས་སུ་ངེས་པར་དགོས། །བུ་དེང་སང་སྙིགས་མ་ལྔ་བདོ་བས། །
ཆོས་མཐུན་གྲོགས་བཟང་ཤིན་ཏུ་དཀོན། །སུ་དང་འབྲེལ་འདྲིས་ཀུན་
སྤངས་ཏེ། །རང་མགོ་ཆོས་ཀྱིས་འདོན་པར་མཛོད། །བུ་རྙེད་བཀུར་
མཛའ་བཤེས་ཆོས་བརྒྱད་སོགས། །གང་ཡང་བདུད་ཀྱི་བསླུ་བྲིད་ཡིན། །
ཀུན་ལ་ཞེན་པ་གཏན་ སྤངས་ཏེ། །གཏད་པ་བཞི་ ལ་ཐུགས་གཏོད་
འཚལ། །བུ་ཚེ་འདི་བློ་ཡིས་ཐོང་བ་གཅེས། །བྱ་སྤྱོད་ཆོས་དང་མཐུན་པ་
གཅེས། །ཡེངས་མེད་གནས་ལུགས་སྒོམ་པ་གཅེས། །ཚེ་གང་དབེན་
པར་གནས་པར་མཛོད། །བུ་ཐ་མལ་རིག་པ་རྗེན་པ་ལ། །ཆིག་ཆོད་ལ་
མ་དུ་ཁྱེར་ཤེས་ན། །ལྟ་བསྒོམ་སྤྱོད་དང་དམ་ཚིག་སོགས། །ཐམས་ཅད་
དུ་མ་རོ་གཅིག་ཡིན། །བུ་འོན་ཀྱང་དང་པོའི་ལས་ཅན་ལ། །རང་གི་
ཉམས་ལ་གང་ཕན་གྱིས། །བསགས་སྦྱང་ཐུན་མོང་ལུང་བཞིན་འབད། །
ལས་འབྲས་ཁྱད་དུ་མ་གསོད་ཨང་། །བུ་བྱང་ཆུབ་སེམས་དཔའི་བློ་སྦྱོང་
དང༌། །ཐུན་མོང་སྔགས་ཀྱི་རྣལ་འབྱོར་སོགས། །ལམ་གྱི་ཆ་ལག་གང་
ལ་ཡང་། །ཉམས་ལེན་རྩི་དང་མ་བྲལ་མཛོད། །བུ་སྣང་སྟོང་རིས་སུ་མ་
ཆད་པའི། །ཟུང་འཇུག་ལམ་དུ་བྱེད་པ་འདི། །གནད་ཀྱི་སྙིང་པོར་
83



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བཟུང་བྱས་ན། །གང་ཡང་གྲོགས་སུ་འཆར་བར་ངེས། །བུ་བདག་བློ་
ཤིན་ཏུ་རྨོངས་ཆེས་པས། །ཆོས་མཐུན་སྨྲ་བ་བཟང་པོ་ཞིག །ཁྱོད་ལ་
གསོལ་བར་མ་ནུས་ཀྱང་། །ཁྱོད་གསུང་བཟློག་པར་དཀའ་དེས་ན། །
བླ་མ་ལས་ཐོས་ཆོས་ཀྱི་དོན། །ཅུང་ཟད་ཡིད་ལ་གང་ངེས་རྣམས། །
གཡོ་ཟོལ་མེད་པའི་ལྷག་བསམ་གྱིས། །ཁྱོད་ལ་དྲང་པོར་གསོལ་བ་
ལགས། །དེ་སྐད་ཆོས་དང་མཐུན་པའི་གཏམ། །ཆོས་མཐུན་མཆེད་ཀྱི་
བཀས་བསྐུལ་ནས། །ཆོས་ལྟར་བཅོས་པའི་བྷུ་སུ་ཀུ། །ཡོན་ཏན་མགོན་
པོས་ལེགས་པར་སྦྱར། །དགེ་བས་བདག་དང་འགྲོ་བ་ཀུན། །སྲིད་དང་
ཞི་ལ་མི་གནས་པའི། །ཡེ་ཤེས་ཕ་རོལ་ཕྱིན་བརྙེས་ཏེ། །དོན་གཉིས་
ལྷུན་གྱིས་འགྲུབ་པར་ཤོག །
༄༅། །སེམས་རིག་ཤན་འབྱེད་ནོར་བུ་ཆུ་དྭངས།
གཉུག་མ་སེམས་ཀྱི་རྡོ་རྗེ་དང་། །འདུ་འབྲལ་མེད་པའི་བླ་མ་ལ། །
གུས་པས་བཏུད་དེ་འདི་སྐད་དུ། །ཟབ་མོའི་དོན་འདི་རྣམ་པར་བཤད། །
ཀྱེ་ལགས་སེམས་དང་ཡེ་ཤེས་ཞེས། །ཐ་དད་གཉིས་སུ་མ་གྲུབ་པས། །
སེམས་ཀྱི་ཆོས་ཉིད་ཡེ་ཤེས་ཏེ། །དེ་ཡི་རྩལ་ལས་སེམས་སུ་ཤར། །
ཤར་དུས་ཉིད་ནས་རང་ངོའི་དབྱིངས། །ཟང་ཐལ་མཚོན་བརྗོད་འདས་
པ་ནི། །ཐུགས་རྗེའི་རང་རྩལ་ཟང་མ་སྟེ། །གནད་འདི་ཤེས་པའི་རྣལ་
འབྱོར་ལ། །འཁྲུལ་རྟོག་ཅེས་བྱའི་མིང་ཡང་མེད། །ཐམས་ཅད་ཡེ་ཤེས་



ཞལ་གདམས་ཕྱོགས་བསྡུས།
ཆེན་པོར་གྲོལ། །གསེར་གླིང་ཕྱིན་པའི་ས་རྡོ་བཞིན། །འོན་ཀྱང་དང་
པོའི་ལས་ཅན་གྱིས། །ཟབ་དོན་རྗེན་པར་མི་རྟོགས་པས། །འཛིན་ཞེན་
ཕྲ་རགས་དམིགས་གཏད་ཅན། །འཕྲོ་གནས་གང་ཡང་སེམས་ཡིན་ཏེ། །
ཟང་ཐལ་ངོས་བཟུང་བྲལ་བ་འདི། །སེམས་ལས་འདས་པའི་རིག་པའོ།།
འདི་ཞེས་ངོས་བཟུང་རིས་ཅན་གྱི། །གཏད་སའི་ཡུལ་ཞིག་ཡོད་ཕྱིན་
ཆད། །བློས་བྱས་སེམས་ཀྱི་བསྒོམ་པ་སྟེ། །ཞེན་ན་འཁོར་བའི་གཏིང་རྡོ་
བྱེད། །ངོས་བཟུང་བྲལ་བའི་ཟང་ཐལ་ལ། །གཏད་སོའི་ཡུལ་དང་ངེས་
ཤེས་ཀྱི། །སྙེམས་བྲལ་རང་ངོ་ཤེས་པ་ནི། །བློ་བྲལ་ཆོས་སྐུའི་ཡེ་ཤེས་
ཡིན། །འོན་ཀྱང་དང་པོའི་ལས་ཅན་གྱིས། །གོ་བ་ཙམ་ལས་མྱོང་བ་
དང༌། །རྟོགས་པ་ཤིན་ཏུ་དཀའ་བས་ན། །མོས་གུས་སྙིང་རུས་གནད་དུ་
ཟབ། །ལར་ནི་སེམས་རིག་ཤན་འབྱེད་ལ། །གནས་དང་འཆར་བྱེད་སྒོ་
སོགས་ཀྱི། །ཁྱད་པར་མང་དུ་གསུང་མོད་ཀྱང་། །འཛིན་ཞེན་དམིགས་
གཏད་ཡོད་མེད་ཀྱིས། །འབྱེད་པ་ཉམས་མྱོང་རྒན་པོའི་གཏམ། །གོ་
བདེའི་ཚུལ་དུ་ཕུལ་བ་དགེ། །ཞེས་པ་རྣམ་སྲས་ཚེ་རིང་ལ་གསུངས་པ་དགེའོ། །བཀྲ་ཤིས།
༄༅། །བློ་གསལ་ཀུན་ཏུ་དགའ་བའི་གཏམ་སྨྲ་བའི་བཅུད་ལེན།
དཔལ་གྱི་དབང་ཕྱུག་ལ་ཕྱག་འཚལ་ལོ། །ཟླ་ཟེར་བདུད་རྩིས་
བརླན་པའི་ཀུནྡའི་ཚལ། །དགོད་པའི་ཆུ་བསིལ་ལ་འགྲན་འཛུམ་ལྡན་
ཞལ། །ལེགས་གསུང་འོད་ཟེར་འབུམ་ གྱི་དྲ་བ་ཅན། །ངག་དབང་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དབྱངས་ཅན་ལྷ་མོས་ཤིས་པ་སྩོལ། །ལང་ཚོའི་འཁྲི་ཤིང་གསར་བའི་
འདབ་ཁྲོད་ནས། །སེམས་ཀྱི་བྱེའུ་ཆུང་གཡོ་བའི་ཟློས་གར་ཅན། །བློ་
གསལ་ཀུན་དགའི་མཆིད་ལན་ཀོ་ཧུའི་དབྱངས། །རབ་དཀར་གངས་ཀྱི་
རི་ལ་ཟླ་བའི་ཟེར། །འབབ་པ་ཇི་བཞིན་བདག་བློའི་དགའ་བའི་ཚལ། །
མཚུངས་མེད་བླ་མའི་ཐུགས་རྗེའི་ཟླ་ཟེར་གྱིས། །མཆོག་ཏུ་མཛེས་བྱས་
ལེགས་པར་སྨྲ་ལ་དབང༌། །སེམས་ཀྱི་གྲངས་མཚུངས་ཡུལ་གྱི་དགའ་
ཚལ་དུ། །རྣམ་པར་འཕྱན་པའི་འདོད་ལྔའི་བསླུ་བྲིད་ཀྱིས། །རྟག་པར་
བསླུས་པའི་མི་རྟག་ཅོལ་ཆུང་འགྲོ། །ཡེངས་མ་ལམ་ལ་འཆི་བདག་སེར་
བས་བཅོམ། །སྔོན་ཆད་ཐོག་མ་མེད་ནས་ད་བར་དུ། །སྲེད་དང་བདག་
ལྟའི་ འཆིང་ བ་ དམ་པོ་ཡིས། །མི་བཟད་ སྲིད་ པའི་བཙོན་ ར་ འདིར་
བཅིངས་པ། །སུ་ཞིག་འདི་ལ་སྐྱོ་བའི་སེམས་མི་སྐྱེ། །དུག་སྦྲུལ་ཚང་
དང་མེ་ཡི་འོབས་ལྟ་བུ། །སྐྱོན་མང་སྡུག་བསྔལ་སྣ་ཚོགས་རབ་འཁྲུགས་
པའི། །སྲིད་པའི་ཀློང་འདི་སྙིང་པོ་མེད་མཐོང་ནས། །ཞི་བདེ་ཐར་པའི་
ལམ་བཟང་སྟོན་པར་མཛད། །ཐོག་མེད་སྲིད་ལས་ངེས་པར་འབྱུང་བའི་
སླད། །ཉེས་ཅན་བཙོན་ར་རི་དྭགས་རྒྱར་ཚུད་ལྟར། །ཉིན་མཚན་ཀུན་
ཏུ་ཐར་པ་དོན་གཉེར་བློ། །བཅོས་མིན་རྒྱུད་ལ་སྐྱེ་ངེས་ནན་ཏན་མཛོད།།
ངེས་པར་འབྱུང་བློ་གྱད་ཀྱི་མདའ་ལྟ་བུ། །ཕྱིར་མི་ལྡོག་པར་ཐར་པ་དམ་
པའི་བར། །མྱུར་དུ་བགྲོད་ལ་རྐྱེན་གྱིས་མི་སྡོད་པ། །སྐལ་བཟང་དེ་འདྲ་
སྲིད་པའི་གྲོང་ལས་བརྒལ། །ཆོས་དཀར་དད་པ་ཞིང་ས་བཟང་པོ་འདྲ།།



ཞལ་གདམས་ཕྱོགས་བསྡུས།
དགེ་འདི་མི་ཟད་ཡོན་ཏན་གོང་དུ་འཕེལ། །གནས་སྐབས་མཐར་ཐུག་
ཕན་བདེའི་འབྲས་མང་འཐོབ། །ཐར་འདོད་རྣམས་ཀྱི་འཇུག་སྒོར་མེད་
ཐབས་མེད། །བྱང་ཆུབ་སེམས་བསྐྱེད་ཡིད་བཞིན་ནོར་བུ་འདྲ། །རང་
གཞན་དོན་ཐོབ་སྲིད་ཞིའི་རྒུད་པ་སེལ། །རྣམ་པར་མི་རྟོག་ཚོགས་
གཉིས་འབྱོར་བས་ཕྱུག །ཐེག་ཆེན་ལམ་གྱི་སྲོག་ཏུ་མཁྱེན་པར་མཛོད། །
ཚུལ་ཁྲིམས་དྲི་མེད་པདྨ་དཀར་པོ་འདྲ། །ཀུན་གྱིས་རབ་བསྔགས་སྐྱོན་
བྲལ་ཡོན་ཏན་རྫོགས། །ལྷར་བཅས་ཀུན་དགའི་ལེགས་ལམ་ཚོགས་
མང་ལྡན། །ཡོན་ཏན་ཀུན་གྱི་གཞི་རྟེན་གཅིག་པུ་ལགས། །སྦྱིན་པ་མི་
ཟད་རིན་ཆེན་ གཏེར་ཆེན་འདྲ། །ཕོངས་པ་ཀུན་སེལ་བསོད་ནམས་
འབྱོར་བས་ཕྱུག །འཕགས་པས་རྗེས་བཟུང་འབྲེལ་ཚད་དོན་དང་ལྡན།།
མཐའ་ཡས་ཡོན་ཏན་ཚོགས་མང་ཉེ་བར་འཐོབ། །བཟོད་པ་མི་འཁྲུག་
རྒྱ་མཚོ་ཆེན་པོ་འདྲ། །གནོད་པས་མི་བསྐྱོད་རི་བཞིན་མཆོག་ཏུ་དགེ། །
རྒྱ་ཆེ་རབ་ཟབ་སྐྱེ་བོ་སྡུད་བྱེད་ཅིང༌། །སྐྱོ་ངལ་ཀུན་བཟོད་རང་བཞིན་
བརྟན་པ་ལགས། །བརྩོན་འགྲུས་ཤུགས་དྲག་ཆུ་བོའི་རྒྱུན་ཆེན་འདྲ། །
ཉིན་མཚན་མི་དལ་དགེ་བའི་རླབས་ཀྱང་འཕེལ། །མྱུར་དུ་རྣམ་མཁྱེན་
རྒྱ་མཚོར་འཇུག་བྱེད་པས། །ཐར་འདོད་རྣམས་ཀྱིས་ངེས་པར་བསྟེན་
པར་རིགས། །བསམ་གཏན་མི་གཡོ་རི་རྒྱལ་ལྷུན་པོ་འདྲ། །སྤྱན་དང་
མངོན་ཤེས་ལྷ་གནས་འབྱོར་བས་ཕྱུག །གཟུངས་དང་ཏིང་འཛིན་ཉི་
ཟླའི་སྣང་བས་མཛེས། །རྟོག་པའི་རླུང་གིས་མི་གཡོ་མཆོག་ཏུ་བརླིང་། །
P



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྨད་བྱུང་ཤེས་རབ་ཉི་ཟླའི་དཀྱིལ་འཁོར་འདྲ། །རྨོངས་པའི་མུན་སེལ་
ཐར་ལམ་སྣང་བ་སྟོན། །ཤེས་བྱའི་ཡུལ་ཁྱབ་ཆོས་དབྱིངས་དགོངས་པ་
གསལ། །ཇི་ལྟ་ཇི་སྙེད་ཡེ་ཤེས་མཆོག་ལ་སྦྱོར། །ཐབས་མཁས་རང་
བཞིན་སྨན་གྱི་རྒྱལ་པོ་འདྲ། །ཉོན་མོངས་ནད་སེལ་སྲིད་ཞིའི་འཇིགས་
ལས་སྐྱོབ། །གདུལ་དཀའི་དོན་བྱེད་འབྲེལ་ཚད་ཕན་བདེར་འགོད། །
རྒྱལ་སྲས་རྣམས་ཀྱི་ལམ་བཟང་ཁྱད་པར་འཕགས། །སྟོབས་ཆེན་ཕ་
རོལ་ ཟིལ་གནོན་རྒྱལ་ པོ་ འདྲ། །བདུད་ ཀྱིས་ མི་འཕྲོག་ཉོན་མོངས་
ཚོགས་ཀུན་འཇོམས། །དཀའ་བས་མི་སྐྱོ་ལོག་སྒྲུབ་ཉོན་མོངས་བཟོད།།
བློ་མཆོག་ཡོན་ཏན་གནས་ཀུན་འཐོབ་པའི་རྒྱུ། །ཡེ་ཤེས་རྒྱ་ཆེ་ལྷ་ཡི་
ལམ་ཡངས་འདྲ། །གཟུངས་དང་ཏིང་འཛིན་ཡོན་ཏན་སྤྲིན་ཚོགས་སྡུད།།
ཟབ་དང་རྒྱ་ཆེ་ཆོས་ཀྱི་ཆར་ཆེན་འབེབས། །མཐའ་ཡས་འགྲོ་སྒྲོལ་བྱང་
ཆུབ་སྙིང་པོར་འགྲོ། །གཞན་ཡང་བྱང་ཆུབ་ཕྱོགས་ཆོས་སུམ་ཅུ་བདུན། །
འཕགས་པའི་སྐྱེ་བོ་ཀུན་གྱི་བགྲོད་གཅིག་ལམ། །ཐོག་མཐའ་བར་དུ་
སྐྱོན་མེད་རྣམ་པར་དག །འདི་གཅིག་རྒྱལ་བ་དགྱེས་པའི་ལམ་བཟང་
ཡིན། །དྲན་པ་ཉེར་བཞག་ སྨན་པ་མཁས་ པ་འདྲ། །སྲིད་པའི་སྐྱོན་
མཐོང་དེ་ཡི་རྒྱུ་འབྲས་ཤེས། །ཞི་བའི་ལམ་ལྡན་གཉེན་པོ་བསྐྱེད་ལ་
མཁས། །བླང་དོར་ཡོན་ཏན་མ་ནོར་གོང་འཕེལ་མཛོད། །ཡང་དག་
སྤོང་བ་ཞིང་ས་བཟང་པོ་འདྲ། །མི་མཐུན་ཕྱོགས་སྤང་དགེ་ཆོས་རྣམ་
པར་ འཕེལ། །སྐྱོན་ གྱིས་མི་འཕྲོག་ཡོན་ཏན་འབྲས་མང་འཐོབ། །



ཞལ་གདམས་ཕྱོགས་བསྡུས།
མངོན་མཐོ་ངེས་ལེགས་ཀུན་གྱི་གྲོགས་སུ་སློབ། །རྫུ་ འཕྲུལ་རྐང་པ་
སྟོབས་ཆེན་རྒྱལ་པོ་འདྲ། །སྤྱན་དང་མངོན་ཤེས་ཡོན་ཏན་རང་དབང་
འབྱོར། །རང་གཞན་དོན་འགྲུབ་གཞན་གྱི་དྲིང་མི་འཇོག །རྒྱལ་སྲས་
ལམ་མཆོག་མཐར་ཕྱིན་སླད་དུ་འབད། །དད་སོགས་ཡོན་ཏན་ཡར་ངོའི་
ཟླ་བ་འདྲ། །ལེགས་པའི་ཚོགས་འཕེལ་ཐར་ལམ་སྣང་བ་སྟོན། །ས་
དང་ལམ་གྱི་དགེ་ཆོས་རང་རྒྱུད་སྡུད། །རྣམ་དཀར་ཀུན་གྱི་འབྱུང་གནས་
གུས་པའི་བློ། །མི་མཐུན་ཕྱོགས་འཇོམས་སྟོབས་ཆེན་ཉི་མ་འདྲ། །
རྨོངས་སོགས་མུན་སེལ་རྣམ་བྱང་ཡོན་ཏན་གནས། །ཚད་མེད་འཕགས་
པའི་ལམ་བཟང་འཐོབ་བྱེད་པ། །གོང་ནས་གོང་འཕེལ་མཐར་ཕྱིན་སླད་
དུ་འབད། །བྱང་ཆུབ་ཡན་ལག་པདྨའི་རྫིང་བུ་འདྲ། །ཉེས་པའི་སྐྱོན་
བྲལ་ཡོན་ཏན་གེ་ སར་མང༌། །མཁྱེན་གཉིས་བུང་བ་ཟབ་ཡངས་བློ་
གྲོས་འདབ། །བསྐྱོད་པའི་ གར་ ལྡན་ འགྲོ་ཀུན་དགའ་བའི་གཞི། །
འཕགས་ལམ་ཡན་ལག་རིན་ཆེན་རྒྱ་མཚོ་འདྲ། །བསྒོམ་ལམ་ཡོན་ཏན་
མཐའ་ཡས་ཚོགས་མང་ལྡན། །སྤྱན་དང་མངོན་ཤེས་ཡོན་ཏན་རླབས་
ཕྲེང་གཡོ། །མཐའ་ཡས་འགྲོ་སྒྲོལ་ཕན་བདེ་ཀུན་གྱི་གཏེར། །དེ་ལྟར་
རང་བཞིན་ཆེས་དཀར་དགེ་བའི་ལམ། །རྒྱལ་དང་རྒྱལ་སྲས་ཀུན་གྱིས་
རབ་བསྔགས་ཤིང༌། །རྣམ་གྲོལ་ཞི་བའི་གྲོང་བགྲོད་གཏན་བདེའི་རྒྱུ། །
ཐེག་ཆེན་ཁྱད་པར་ལམ་མཆོག་འདི་འབད་མཛོད། །གཞི་ཡི་རང་བཞིན་
མཁའ་དང༌ རྒྱ་ མཚོ་ འདྲ། །ངང་ གིས་ མི་ གཡོ་རབ་ཟབ་ ཀུན་འབྱུང་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དབྱིངས། །རྐྱེན་གྱིས་སྣ་ཚོགས་ཅིར་ཡང་སྣང་བའི་མཛོད། །ཡེ་ཤེས་
གསུམ་ལྡན་སྤྲོས་ཀུན་བྲལ་བ་ལགས། །ལམ་གྱི་རང་བཞིན་ཆོས་ཀྱི་ཟླ་
བ་འདྲ། །འོད་གསལ་གོང་འཕེལ་ རང་བཞིན་སྐྱེ་འགྲིབ་བྲལ། །ཡོན་
ཏན་མཐའ་ཡས་རྒྱུ་སྐར་ཚོགས་མང་ལྡན། །སྣང་སྟོང་ཐབས་ཤེས་ཟུང་
དུ་འཇུག་པ་ལགས། །འབྲས་བུ་མཐར་ཕྱིན་སྤྲིན་བྲལ་ཉི་མ་འདྲ། །རང་
བཞིན་ཉི་གསལ་རྟག་ཏུ་འཕོ་འགྱུར་མེད། །སྐུ་དང་ཡེ་ཤེས་ལྷུན་གྲུབ་
ཡོན་ཏན་རྫོགས། །ཡེ་ནས་རང་ལ་འདུ་འབྲལ་མེད་པ་ལགས། །ལྟ་
བའི་ རང་བཞིན་བར་སྣང་དག་པ་འདྲ། །ངེས་བཟུང་ཀུན་བྲལ་རང་
བཞིན་སྤྲོས་དང་བྲལ། །རྟག་ཏུ་འོད་གསལ་བར་མེད་བློ་ལས་འདས། །
རྒྱ་ཆད་ཕྱོགས་ལྷུང་ཀུན་དང་བྲལ་བ་ལགས། །སྒོམ་པའི་རང་བཞིན་མི་
གཡོ་རྒྱ་མཚོ་འདྲ། །རྟོག་པས་མི་རྟོགས་རང་བཞིན་གསལ་དྭངས་ཕྱེད། །
སྤྱན་དང་མངོན་ཤེས་མཐའ་ཡས་མ་འདྲེས་བཀྲ། །རྟག་ཏུ་བར་མེད་
རེས་འཇོག་བྲལ་བ་ལགས། །སྤྱོད་པའི་རང་བཞིན་ཀུན་ཤེས་སྐྱེས་བུ་
འདྲ། །བཟང་ངན་བླང་དོར་གུས་སྒབ་རྐྱེན་དང་འཚམས། །འབྲེལ་ཚད་
དོན་ ལྡན་ འདི་ ཕྱིའི་བདེ་བས་ཕྱུག །རྒྱལ་དང་རྒྱལ་སྲས་ ཀུན་ གྱིས་
བསྔགས་པ་ལགས། །དེ་ལྟར་གཅིག་ཏུ་དགེ་བའི་ལམ་བཟང་པོ། །ཇི་
བཞིན་བསྒྲུབ་པས་རང་གཞན་དོན་ཀུན་ཀྱང་། །འབད་པ་མེད་པར་ངང་
གིས་འགྲུབ་འགྱུར་བས། །སྐལ་བཟང་རྣམས་ཀྱིས་འབད་པས་བསྟེན་
པར་མཛོད། །དེང་སང་སྐྱེ་བོ་ཕལ་ཆེར་སྡིག་ལ་དགའ། །ལེགས་ལམ་
90



ཞལ་གདམས་ཕྱོགས་བསྡུས།
དམ་པའི་ཆོས་ལ་རྒྱབ་ཀྱིས་ཕྱོགས། །ཆོས་དང་ཆོས་མིན་བླང་དོར་དྲང་
པོའི་ལམ། །བསྟན་ཡང་ཉན་མཁན་ཉིན་མོའི་སྐར་མ་འདྲ། །དེ་ཕྱིར་
གཅིག་པུར་ཞི་བའི་ནགས་ཁྲོད་དུ། །འདོད་ཆུང་ཆོག་ཤེས་བརྩོན་པའི་
གོ་བགོས་ནས། །ཚེ་གང་དོན་ཡོད་ཆོས་ཀྱིས་འདའ་བྱས་ཏེ། །འགྲོ་ཕན་
སྨོན་ལམ་བཟང་པོར་ནན་ཏན་མཛོད། །དང་པོར་དགེ་བ་ཚེ་འདི་བློ་
ཡིས་ཐོང་། །བར་དུ་དགེ་བ་ཕྱོགས་མེད་ཐོས་བསམ་བསྟེན། །ཐ་མར་
དགེ་བ་ཡེངས་མེད་ཏིང་འཛིན་བསྒོམ། །དེ་ལྟར་མཛད་ན་རང་གཞན་
དོན་གཉིས་འགྲུབ། །མདོར་ན་མང་དུ་གསལ་གདབ་མི་འཚལ་ཏེ། །
རང་བློ་ཡང་དག་ཆོས་ཀྱིས་བཏུལ་ནས་སླར། །གཞན་ཕན་བསམ་པ་
བཟང་པོའི་དབང་བྱས་ནས། །རྒྱལ་སྲས་སྤྱོད་པ་རྒྱ་མཚོ་མཐར་ཕྱིན་
མཛོད། །དེ་སྐད་ཆོས་དང་མཐུན་པའི་ལེགས་བཤད་གཏམ། །སྨྲ་བའི་
སྤོབས་པ་བདག་ལ་ཡོད་མིན་ཡང་། །རིགས་དང་ཆོས་ཀྱིས་འབྲེལ་བའི་
བློ་གསལ་དེས། །ནན་གྱིས་བསྐུལ་བའི་འདུན་པ་མི་བཟློག་ཙམ། །
བཤེས་གཉེན་དམ་པའི་གསུང་གི་སྒྲོན་མེ་ལ། །བརྟེན་ནས་བླང་དོར་
ཕྱོགས་ཙམ་མཐོང་བའི་དོན། །བསླབ་བྱའི་ཚུལ་དུ་ཡི་གེའི་རིས་སུ་
བཀོད། །ཚུལ་འདིར་བདག་བློ་ཉེས་ན་བཟོད་པར་མཛོད། །འདིར་
འབད་དགེ་བ་རབ་དཀར་ཀུནྡའི་གཉེན། །ཆོས་དབྱིངས་ནམ་མཁའི་
རྒྱན་དུ་ཡོངས་གྲུབ་པས། །ཕན་བདེའི་འོད་དཀར་སྲིད་གསུམ་ཁོངས་
ཁྱབ་སྟེ། །འགྲོ་ཀུན་ཀུན་མཁྱེན་ཡེ་ཤེས་རྒྱུར་གྱུར་ཅིག །སརྦ་དཱ་ཀཱ་པུཎཾ་བྷ་ཝནྟུ། །
91



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །རྫོགས་ཆེན་ལྟ་སྒོམ་སྤྱོད་འབྲས་ཀྱི་གནད་བསྟན་པ་
མཁའ་དབྱིངས་ཟང་ཐལ།
སངས་རྒྱས་ཀུན་དངོས་ཆོས་ཀྱི་རྗེ། །དྲིན་ཅན་གཞན་ཕན་སྣང་
བར་འདུད། །གསོན་དང་སྐལ་ལྡན་ལས་འཕྲོ་ཅན། །ལྷ་ཆོས་ཚུལ་
བཞིན་བསྒྲུབ་པ་ལ། །ཐོག་མར་ཞེན་ལོག་ངེས་འབྱུང་དགོས། །འཁོར་
བ་མཐོ་དམན་གར་སྐྱེས་ཀྱང༌། །སྡུག་བསྔལ་གསུམ་གྱི་རང་བཞིན་
ཕྱིར། །མེ་ཡི་འོབས་ལྟར་ཤེས་ནས་སུ། །ཐར་པ་དོན་གཉེར་ངེས་འབྱུང་
བློ། །བཅོས་མིན་རྒྱུད་ལ་སྐྱེས་སྐྱེས་སུ། །འཁོར་བའི་ཉེས་དམིགས་ཡང་
ཡང་བསྒོམ། །དེ་རྗེས་ཐེག་ཆེན་ལམ་གྱི་གཞི། །འགྲོ་ཀུན་ཕ་མར་ཤེས་
པའི་བློས། །བླ་མེད་བྱང་ཆུབ་གོ་འཕང་ལ། །བདག་གིས་དགོད་ཅེས་
སེམས་བསྐྱེད་དེ། །སྨོན་དང་འཇུག་པའི་བྱང་ཆུབ་སེམས། །ཐེག་ཆེན་
ལམ་གྱི་སྲོག་ཡིན་པས། །ཚུལ་འདི་འབད་པས་སྦྱངས་ནས་ཀྱང་། །
བཅོས་མིན་རྒྱུད་ལ་སྐྱེ་ངེས་དགོས། །དེ་རྗེས་རྒྱལ་སྲས་སྤྱོད་པའི་ཚུལ། །
སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་ཤེས་རབ་
བསྡུ་དངོས་བཞི། །ཐེག་ཆེན་གཞུང་བཞིན་ངེས་པར་སློབ། །རྒྱལ་བས་
གསུང་པའི་དམ་ཆོས་ཀུན། །སེམས་ཀྱི་འདུལ་ཐབས་ཁོ་ནའི་ཕྱིར། །
ཐོག་མར་སེམས་ཀྱི་གཞི་རྩ་བཅད། །བྱུང་གནས་འགྲོ་གསུམ་གཏན་ལ་
བ། །སྐྱེ་འགགས་བྲལ་བའི་རང་བབས་གཤིས། །བརྗོད་པ་ངག་གིས་



ཞལ་གདམས་ཕྱོགས་བསྡུས།
མི་མཚོན་ཞིང་། །དམིགས་གཏད་སེམས་ཀྱི་ཡུལ་མིན་པས། །ཟང་ཐལ་
ནམ་མཁའ་དག་པ་བཞིན། །ཧད་དེ་ཕྱམ་མེ་སེང་ངེ་བའི། །རང་བཞིན་
རྗེན་པར་གློད་ལ་ཞོག །ཐ་མལ་ཤེས་པ་རྗེན་པ་འདི། །རང་བབས་ཐད་
ཀར་སྐྱོང་བའི་ཚེ། །ངོས་གཟུང་རྡུལ་ཙམ་མེད་མོད་ཀྱང་། །རྟོག་བྲལ་
གསལ་ལ་མི་རྟོག་པའི། །རང་བཞིན་བར་སྣང་དག་པ་བཞིན། །སྟོང་
སང་འཛིན་པ་བྲལ་བ་འདི། །བློ་ལས་འདས་པའི་ཡེ་ཤེས་ཡིན། །རྟོག་
དང་མི་རྟོག་གང་ཡིན་ཡང་། །གསལ་རིག་བརྗོད་དུ་མི་ནུས་པའི། །རང་
ངོ་འདི་ལས་གཡོ་མ་མྱོང་། །དེ་ག་རང་ངོ་ཤེས་ཙམ་ལས། །ཉམས་ལེན་
གཞན་ཞིག་འཚོལ་དུ་མེད། །བསྐྱང་བྱ་སྐྱོང་བྱེད་གཉིས་མེད་པའི། །
རང་ངོ་བརྗེད་འབྱམས་མ་སོང་དུས། །དེ་ལས་གཞན་པའི་སྐྱོང་རྒྱུ་ཞིག །
མ་ཚོལ་དེ་གའི་གཤིས་སུ་ལྷོད། །གོམས་པ་ཀློང་དུ་གྱུར་ཙ་ན། །ཐམས་
ཅད་རིག་སྟོང་རྗེན་པ་ལས། །ཡེངས་པ་བཙལ་ཀྱང་མི་རྙེད་པས། །
ཐམས་ཅད་ཆོས་སྐུའི་ཡོ་ལང་དུ། །རོ་གཅིག་དབྱེ་བསལ་མེད་པར་འ
གྱུར། །ལར་འཛིན་པ་ཟད་ན་ལྟ་བ་ཡིན། །དམིགས་གཏད་མེད་ན་
བསྒོམ་པ་ཡིན། །བླང་དོར་བྲལ་ན་སྤྱོད་པ་ཡིན། །རེ་དོགས་ཟད་ན་
འབྲས་བུ་ཡིན། །བུ་བླ་མར་མོས་གུས་ཤུགས་དྲག་དང༌། །མི་རྟག་སྙིང་
རྗེ་བཅོས་མིན་ཞིག །རྒྱུད་ལ་སྐྱེས་ན་བློ་བྲལ་གྱི། །རྟོགས་པ་འཆར་
བར་ཐེ་ཚོམ་མེད། །བུ་བློས་བྱས་བདེ་གསལ་མི་རྟོག་གི། །ཉམས་འདི་
སེམས་ཀྱི་ཆོ་འཕྲུལ་ཡིན། །བློ་བྲལ་རྗེན་ལ་བུད་པ་ན། །ནམ་མཁའ་
93



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྤྲིན་ཐག་ཆད་པ་བཞིན། །སྙེམས་དང་ངེས་ཤེས་རང་ཡལ་འགྲོ། །བུ་སྐྱེ་
བ་མང་པོའི་སྔོན་རོལ་ནས། །ལས་དང་སྨོན་ལམ་འབྲེལ་བ་ཡིས། །
ཆོས་དང་བླ་མར་བརྩེ་གདུང་དང་། །ཡིད་ཆེས་མོས་གུས་སྐྱེས་པའི་ཚེ། །
ཚེ་འདི་བློས་བཏང་རྩེ་གཅིག་ཏུ། །དབེན་པར་ཉམས་ལེན་བརྩོན་ནུས་
ན། །ཚེ་འདིའི་འདུ་བྱེད་བཏང་བའི་མོད། །ལྔ་ལྡན་པདྨོ་བཀོད་པ་རུ། །
ཕ་བུ་ལྷན་གཅིག་ཚོགས་ནས་ཀྱང་། །རྩོལ་མེད་ཐེག་རྩེའི་གསང་ལམ་
ནས། །གདོད་མར་ གྲོལ་བར་ཐེ་ཚོམ་མེད། །བུ་བླ་མ་ རྗེ་ དང་ པདྨ་
འབྱུང་། །དབྱེར་མེད་གཅིག་ཏུ་ངེས་ཤེས་བསྐྱེད། །ཉིན་མཚན་ཀུན་ཏུ་
གསོལ་བ་ཐོབ། །སྣང་ སེམས་ བཟང་ ངན་ཡུལ་རྐྱེན་ ཀུན། །རྨི་ལམ་
དངོས་སུ་བློ་ཐག་ཆོད། །རེ་དོགས་ཨ་འཐས་གང་དགར་ཐོང་། །ཚོགས་
གཉིས་བསོད་ནམས་ཁྱད་མ་གསོད། །དུས་བཟང་ཚོགས་དང་མར་མེ་
སོགས། །ཅི་འབྱོར་མཆོད་པ་རྒྱུན་མ་གཅོད། །རང་འདོད་མ་ཆེ་གཞན་
ཕན་སྤྱོད། །ཀུན་ལ་དག་སྣང་ཕྱོགས་མེད་སྦྱོང་། །གཤིན་གསོན་འབྲེལ་
ཐོགས་སུ་ལ་ཡང་། །དགེ་རྩ་འབྲེལ་བའི་སྨོན་ལམ་དང་། །སྙིང་རྗེ་བསྔོ་
སྦྱངས་རྒྱུན་མ་གཅོད། །ལྷ་དང་བླ་མའི་ཐུགས་རྗེ་ཡིས། །འབྲེལ་ཚད་
དོན་དང་ལྡན་པར་འགྱུར། །དེ་སྐད་ཆོས་དང་མཐུན་པའི་གཏམ། །ཆོས་
མཐུན་གྲོགས་ཀྱི་བཞེད་སྐོང་དུ། །ལས་སྨོན་མཐུན་པའི་རྣལ་འབྱོར་
པ། །ཡོན་ཏན་མགོན་པོས་བྲིས་ཏེ་ཕུལ། །དགེ་ཞིང་བཀྲ་ཤིས་པར་གྱུར་ཅིག །



ཞལ་གདམས་ཕྱོགས་བསྡུས།
༄༅། །གནས་ལུགས་འོད་གསལ་སྙིང་པོ།
སངས་རྒྱས་ཀུན་གྱི་སྤྱི་གཟུགས་མཆོག །དྲིན་ཆེན་གཞན་ཕན་
སྣང་བ་དེས། །སྐལ་བཟང་ཆོས་ཀྱི་ལས་འཕྲོ་ཅན། །ཁྱོད་ལ་རྟག་ཏུ་
བྱིན་གྱིས་རློབས། །གཅིག་པུར་རི་ལ་སྡོད་དུས་སུ། །ངང་ཐུང་བཙན་
ཐབས་ཅོལ་ཆུང་བློས། །ལོ་རེ་ཟླ་རེ་ཙམ་ཁོ་ནས། །མཆོག་ཐུན་འགྲུབ་
ལ་མ་རེ་བར། །མི་ཚེ་སྒྲུབ་ལ་དྲིལ་བའི་བློ། །འགྱུར་མེད་རྡོ་ལ་རི་མོ་
བྲིས། །ཉམས་དང་རྟོགས་པ་ཡོན་ཏན་ལ། །རེ་བ་རྡུལ་ཙམ་མེད་པར་
གྱིས། །གང་བྱུང་བྱུང་ལ་གང་སྣང་སྣང༌། །ཇི་ལྟར་གྱུར་ཀྱང་དེ་ག་ལ། །
དྲན་པས་ཟིན་ཙམ་དེའི་རང་ངོ༌། །བརྗོད་མི་ཤེས་པའི་ཟང་ཐལ་དེ། །ཡེ་
ཤེས་ཡིན་པར་བློ་ཐག་ཆོད། །གཞན་དུ་ལོ་བརྒྱར་བསྒོམ་ན་ཡང་། །
གནས་ལུགས་གཞན་ཞིག་མཐོང་རྒྱུ་མེད། །འགྲོ་འདུག་ཟ་ཉལ་གང་
བྱེད་ཀྱང༌། །ཟང་ཐལ་འབྲལ་ཐབས་མེད་པ་དེ། །རང་བྱུང་གཤིས་ཀྱི་
གནས་ལུགས་ཡིན། །དེ་ལ་བཅོས་བསྒྱུར་བྱ་མི་དགོས། །ཡེ་ཡིན་ངང་
དུ་རང་བབས་ཞོག །ཅུང་ཟད་སྐྱོང་དུ་མི་བདེ་བ། །གཏད་སོ་ངོས་འཛིན་
ཕྲ་མོ་ཡིས། །བཅིངས་པའི་རང་མཚང་མཐོང་བ་ཡིན། །ངོ་ཤེས་མཐོང་
མཁན་རིག་མཁན་གྱི། །རང་ངོ་དེ་ལ་བག་ཡངས་བསྐྱུར། །སྒོམ་མཁན་
རང་གི་ཐོག་ཏུ་གློད། །དེ་སྐད་རྒྱ་གྲོལ་རྣལ་འབྱོར་པ། །འཇིགས་མེད་
ཡོན་ཏན་མགོན་པོ་ཡིས། །བློ་སྙིང་གཏོད་པའི་གྲོགས་ཁྱེད་ལ། །གསང་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཏམ་དྲང་པོར་གདམས་པ་ལགས། །ཨོ་རྒྱན་རྗེ་དང་དབྱེར་མེད་པའི། །
བླ་མ་སྤྱི་བོའི་གཙུག་ཏུ་སྒོམས། །བཟང་ངན་བདེ་སྡུག་ཡུལ་གྱི་རྐྱེན། །
ནང་དུ་སྒོམ་གྱི་འཕེལ་འགྲིབ་དང་། །རྟོག་པའི་ཆོ་འཕྲུལ་ཅི་བྱུང་ཡང་། །
རྩིས་མེད་དགག་སྒྲུབ་མེད་ པར་ ཞོག །གསོལ་འདེབས་ཐུགས་ཡིད་
བསྲེས་ལ་ཞོག །ཐམས་ཅད་ཆོས་ཉིད་རོལ་པར་འཆར། །དེ་ལས་མང་
དུ་བཤད་མི་དགོས། །ཧ་ཧ། རྣམ་ཀུན་བར་ཆད་མི་འབྱུང་ཞིང་། །ཆོས་
མཐུན་གེགས་མེད་མཐར་ཕྱིན་པའི། །གསོལ་འདེབས་སྨོན་ལམ་ཁོ་
བོས་བྱེད། །འདི་ནས་བྱང་ཆུབ་མ་ཐོབ་བར། །འབྲལ་མེད་ཆོས་ཀྱི་
དགའ་སྟོན་ལ། །བདག་ཅག་ལྷན་ཅིག་སྤྱོད་པ་དང༌། །ལྷ་དང་བླ་མའི་
ཐུགས་རྗེ་ཡིས། །སྐྱེ་ཀུན་རྗེས་སུ་འཛིན་པར་ཤོག །བཞག་སར་བླ་མ་ལའོ། །
༄༅། །སྤྱོད་ཡུལ་ལམ་ཁྱེར་གནད་བརྒྱ་གཅིག་འདུས།
ཀྱེ་ཧོ། གསོན་དང་ལས་ཅན་རྡོ་རྗེའི་མཆེད། །ཁྱོད་དང་པོར་བླ་
མའི་བཀའ་དྲིན་གྱིས། །ཟབ་མོའི་ཆོས་དང་འཕྲད་པ་ལེགས། །ད་ལྟ་
རང་གི་སྙིང་རུས་ཀྱིས། །སྒྲུབ་ལ་བརྩོན་པ་སྐལ་བ་བཟང་། །འོན་ཀྱང་
རྣམ་ གཡེངས་ འཁྲུལ་རྟོག་ལ། །ལམ་འཁྱེར་ གནད་དུ་མ་སོང་ན། །
མཚམས་དང་བཟླས་བརྗོད་བྱེད་ལོ་ཙམ། །རྣམ་དག་ཆོས་སུ་འགྲོ་བར་
དཀའ། །དེས་ན་བྱང་ཆུབ་སེམས་གཉིས་དང༌། །བླ་མར་མོས་གུས་
གནད་དུ་བསྣུན། །བར་འགའ་མི་རྟག་འཆི་བར་སོམས། །ལོང་མེད་
96



ཞལ་གདམས་ཕྱོགས་བསྡུས།
རྒྱུད་ལ་སྟེན་ཅིག་ཨང་། །སེམས་ཅན་ཀུན་ལ་ཕ་མར་ལྟོས། །སྙིང་རྗེ་
བཅོས་མིན་མ་སྐྱེས་བར། །རྒྱུད་ལ་འདྲིས་ཤིང་གོམས་པར་གྱིས། །ཆོས་
ཀུན་རྨི་ལམ་སྣང་བ་འདྲ། །བདེན་པར་གྲུབ་པ་གཅིག་མེད་པས། །རྫུན་
སྣང་ཞེན་པས་མ་འཆིང་པར། །སྒྱུ་མར་ལམ་དུ་ཁྱེར་ཅིག་ཨང་། །
སེམས་རྟོག་སྨིག་རྒྱུའི་རི་མོ་འདྲ། །སྐྱེས་ཙམ་ཉིད་ནས་ཡོད་མ་མྱོང་། །
དེ་བཞིན་སྦྲུལ་གྱི་མདུད་པ་ལྟར། །རང་གྲོལ་རང་ངོ་ཤེས་པར་མཛོད། །
ཀུན་རྟོག་ནམ་མཁའི་བྱ་ རྗེས་ལྟར། །གདོད་ནས་སྐྱེ་འགགས་གཉིས་
མེད་པས། །ཆེད་དུ་སྤང་བྱ་རྡུལ་ཙམ་མེད། །ཟང་ཐལ་ངོས་ཟིན་དེ་གར་
གློད། །ཀུན་རྫོབ་རྟེན་འབྲེལ་རྒྱུ་འབྲས་འདི། །སྣང་སེམས་རོ་གཅིག་མ་
འདྲེས་བར། །བླང་དོར་ཞིབ་ཏུ་མ་བྱས་ན། །སྟོང་ལྟའི་ཆད་མཐར་ལྷུང་
བ་འོང་། །འཕགས་པ་སྙིང་རྗེའི་གཏེར་ཆེན་འདི། །གངས་ཅན་བོད་ཀྱི་
ལྷ་སྐལ་ཡིན། །ལྷ་དང་བླ་མ་དབྱེར་མེད་པའི། །རིག་སྟོང་འཕགས་པའི་
རང་ཞལ་ལ། །མོས་གུས་དྲན་པས་སྐྱོངས་ཤིག་ཨང་། །གྲག་སྟོང་རང་
བྱུང་ཡི་གེ་དྲུག །འགྱུར་མེད་གསུང་གི་སྙིང་པོ་སྟེ། །ཆོས་ཕུང་བརྒྱད་ཁྲི་
བཞི་སྟོང་ཡང་། །རྡོ་རྗེའི་འབྲུ་དྲུག་འདི་ལས་འཕྲོས། །བརྗོད་པའི་ངག་
གི་འདུ་འཕྲོ་ཀུན། །འདི་ལས་བྱུང་ཞིང་འདི་རུ་གྲོལ། །རྒྱལ་ཀུན་གསུང་
གི་གསང་བ་ཡང༌། །རྡོ་རྗེའི་འབྲུ་དྲུག་འདི་ལ་རྫོགས། །དེ་ཕྱིར་ཆོས་ཀྱི་
སྙིང་པོ་ནི། །གསུང་མཆོག་ཡི་གེ་དྲུག་མ་སྟེ། །འདི་བཟླས་མཆོག་ཐུན་
འབད་མེད་འགྲུབ། །དེས་ན་འདི་ལ་ནན་ཏན་མཛོད། །སྣང་བ་རང་
97



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གསལ་འཕགས་པའི་སྐུ། །གསལ་སྟོང་ཆུ་ཟླ་ལྟ་བུར་སྒོམས། །གྲག་པ་
རང་སྟོང་རྡོ་རྗེའི་སྔགས། །གྲག་སྟོང་བྲག་ཆ་ལྟ་བུར་ཟློས། །དྲན་པ་རང་
གྲོལ་འཕགས་པའི་ཐུགས། །རིག་སྟོང་ནམ་མཁའ་ལྟ་བུར་གློད། །རྐྱེན་
སྣང་བཟང་ངན་ཅི་བྱུང་ཡང་། །ལྷ་དང་བླ་མའི་བྱིན་རླབས་སུ། །ཤེས་
པས་རེ་དོགས་མེད་པར་སྐྱོངས། །གང་ ཡང་ གྲོགས་སུ་འཁྱེར་ཤེས་
མཛོད། །དེ་ལྟར་གང་ཤར་ཐོལ་བྱུང་གླུ། །སྒྲུབ་མཆོག་ལི་ཐར་གྱིས་
བསྐུལ་ངོར། །བན་ཧྲུལ་ཡོན་ཏན་མགོན་པོས་བྲིས། །ཐུགས་ལ་འཐད་
ན་དེ་བཞིན་མཛོད། །
༄༅། །ལེགས་ཉེས་འབྱེད་པའི་ཨ་དཱར་ཤ།
བློ་ལྡན་རང་གིས་རབ་བརྟགས་ཏེ། །རང་རྒྱུད་བཅོས་ལ་ནན་
ཏན་བྱེད། །རྟག་ཏུ་གཞན་གྱིས་འཆོས་དགོས་པའི། །སྐྱེ་བོ་དེ་ནི་ཕྱུགས་
དང་མཚུངས། །དམ་པ་རྣམས་ནི་གཞོན་གྱུར་ཀྱང༌། །ལེགས་པར་སྤྱོད་
ཀྱི་ཉེས་པ་མིན། །མེ་ལྕེ་ཤིན་ཏུ་ཆུང་ན་ཡང་། །གྱེན་དུ་འབར་གྱི་ཐུར་དུ་
མིན། །ཡོན་ཏན་ལྡན་ལ་མི་བཀུར་ཞིང་། །ཕན་པར་སྨྲ་ལ་མི་གནས་
པའི། །སྐྱེས་བུ་དེ་ནི་ནམ་དུ་ཡང་། །ཐ་ཤལ་ཉིད་ལས་འདའ་མི་འགྱུར།།
དམ་པ་རྣམས་ནི་ཀུན་ལ་ཡང་། །གུས་ཤིང་ཡོན་ཏན་ལྡན་ལ་བསྟེན། །
དམན་རྣམས་ཐམས་ཅད་བརྙས་ཐབས་བྱེད། །ཁྲེལ་མེད་ནགས་མཐའི་
མི་རྒོད་འདྲ། །དོན་མེད་རྣམ་གཡེང་ཀུ་རེ་ལ། །འཇུག་ཚེ་སུ་ལས་རྣམ་
98



ཞལ་གདམས་ཕྱོགས་བསྡུས།
རིག་གསལ། །དོན་ལྡན་ཆོས་ལ་བློ་མི་འཇུག །རྔ་མ་མེད་པའི་སྤྲེལ་
རྒན་ཡིན། །འབའ་ཕུག་སྤྲུལ་སྐུ་ལ་གདམས་པའོ། །
༄༅། །གདམས་པ་རང་གྲོལ་ཟང་ཐལ།
བུ་ཀུན་རྟོག་བརྒྱད་ཁྲིའི་གཡུལ་ ངོ་ ལ། །རང་གྲོལ་ རིག་ པའི་
མཚོན་ཐབས་ཀྱིས། །སྤང་གཉེན་བྲལ་བའི་གཤིས་ལུགས་སུ། །འཕྲུལ་
གྱི་སྲོག་རྩ་དུམ་བུར་ཐོང་། །ཀུན་རྟོག་ཡུལ་རྗེས་འབྲང་བའི་བློ། །བདོ་
ཞིང་འཁྲུལ་བའི་རུ་མ་བྱེད། །ཐད་ཀར་རྩད་བདར་ཆོད་ཙ་ན། །རང་
གྲོལ་ནམ་མཁའི་མདུད་པ་ཞིག །རྐྱེན་སྣང་རིག་པའི་གསལ་འདེབས་
ལ། །ཐོག་འགེལ་སྙེམ་ཐག་ཆོད་པ་དགོས། །ལྷ་དང་བླ་མ་རང་རིག་
གསུམ། །དབྱེར་མེད་ཟང་ཐལ་ངང་དུ་ཞོག །ཧ་ཧ་ཧ། ནོར་བཟང་ལ་གདམས་
པའོ། །
༄༅། །གདམས་ངག་གནད་ཀྱི་མིག་ཐུར།
གཞོན་ནུ་མཁྱེན་བརྩེའི་ཟློས་གར་གྱི། །ཡེ་ཤེས་སྒྱུ་མའི་རྣམ་རོལ་
ཁྱེད། །བསྟན་འགྲོའི་དོན་ཆེན་བསྒྲུབ་པ་ལ། །སྐྱེས་སྦྱངས་མཁྱེན་རབ་
ཕུལ་བྱུང་གིས། །རྒྱལ་གསུང་མདོ་སྔགས་ཐེག་པའི་གཞུང་། །གསན་
བསམ་ཚུལ་བཞིན་མ་མཛད་ན། །མིང་ཙམ་གྲགས་པས་རང་གཞན་
གྱི། །དོན་གཉིས་བསྒྲུབ་པ་ཤེས་སམ་ཅི། །དམ་པའི་ཡོན་ཏན་མི་ལྡན་
ན། །མཚན་སྙན་མུ་གེའི་བཏགས་མིང་ལ། །བསོད་ནམས་ལྷུན་གྲུབ་
99



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འདོགས་པ་བཞིན། །ཨེ་འགྱུར་ཐུགས་བསམ་ཡང་ཡང་བཞེས། །ཐོག་
མར་གཞོན་ནུའི་དུས་འདི་ལ། །གསན་བསམ་ཚུལ་བཞིན་མཛད་བྱས་
ན། །སྐུ་ན་ཆེན་པོར་མཛད་ཕྲིན་རྒྱས། །བསྟན་འགྲོར་ཕན་པ་ཤུགས་ལ་
འབྱུང་། །མཁྱེན་བརྩེ་སྤྲུལ་སྐུ་ལ་གདམས་པའོ། །
༄༅། །ཞལ་གདམས་ཐོག་མཐའ་བར་དགེ།
ཐོག་མར་དགེ་བ་ཚུལ་ཁྲིམས་མིག་བཞིན་སྲུང་། །བར་དུ་དགེ་བ་
མང་ཐོས་བརྩོན་པ་སྐྱེད། །ཐ་མར་དགེ་བ་ཐོས་དོན་ཚུལ་བཞིན་བསྒྲུབ།།
དེ་ལྟར་མཛད་ན་རང་གཞན་དོན་གཉིས་འགྲུབ། །དྲན་དང་ཤེས་བཞིན་
བག་ཡོད་གནས་ལ་བསླབ། །བྱིས་དང་སྡིག་གྲོགས་འདོད་ཡོན་ཞེན་པ་
སྤོང༌། །དགེ་བའི་བཤེས་དང་ཆོས་མཐུན་གྲོགས་ལ་བསྟེན། །དེ་ལྟར་
མཛད་ན་ཀུན་གྱིས་བཀུར་བ་འབྱུང་། །ཞི་དུལ་ངང་བརྟན་རྣམ་གཡེངས་
ལེ་ལོ་མེད། །སྒོ་གསུམ་བསྡམས་ པས་ ཅི་ བྱེད་ ཆོས་དང་མཐུན། །
འགྲོགས་པར་བདེ་བས་གཞན་སྣང་དང་བ་འདྲེན། །དེ་འདྲ་མཛད་ན་
དོན་མཐུན་གྲོགས་བཟང་རྙེད། །བླ་མ་ལྷ་ཡིས་དབྱིངས་ནས་མི་ཁྲེལ་
ཞིང༌། །རང་སེམས་ཟོལ་མེད་དཔང་དུ་བཙུགས་བྱས་ཏེ། །ཆོས་དང་
སེམས་བསྲེས་འབྲེལ་ཚད་དགེ་ལ་སྦྱོར། །དེ་འདྲ་ཡ་རབས་དམ་པའི་
ངང་ཚུལ་ལགས། །དེང་སང་སྐྱེ་བོ་ཤིན་ཏུ་མི་བསྲུན་པས། །སུ་དང་
འགྲོགས་ཀྱང་ཆོས་མིན་སྤྱོད་པ་སློབ། །ཉ་རུལ་ཁྲོད་ཀྱི་ཀུ་ཤ་ཇི་བཞིན་
100



ཞལ་གདམས་ཕྱོགས་བསྡུས།
དུ། །དམ་པ་ཡིན་ཡང་ཚུལ་མིན་གནས་ལ་སྦྱོར། །དེ་ཕྱིར་རང་གི་ཆོས་
ཚུལ་རི་རྒྱལ་བཞིན། །གྲོགས་དང་རྐྱེན་གྱི་རྗེས་སུ་མི་འགྲོ་ཞིང་། །ཆོས་
མཐར་ཕྱིན་ཅིང་རང་གཞན་བསྟན་འགྲོའི་དོན། །འབད་མེད་འགྲུབ་པ་
དེ་འདྲའི་ཚུལ་ལ་སློབས། །འབའཇུག་སྤྲུལ་སྐུས་སྐུའདོན་ལྟརནཱཐའི་མིང་གིས་བྲིས་པའོ། །
༄༅། །གདམས་པ་ཉམས་མཚར་གསང་གཏམ།
འཇམ་དབྱངས་ལགས། བླ་མ་ཨོ་རྒྱན་པདྨ་ལ། །ཁ་ཞེ་མེད་པར་
གསོལ་བ་ཐོབ། །ཆོས་སྐྱོང་དུར་ཁྲོད་ལྷ་མོ་དང༌། །ཙིའུ་དམར་ལྷ་མོ་
སྔགས་བདག་ལ། །དུས་རྒྱུན་གསོལ་མཆོད་ཆགས་མེད་མཛོད། །རྨི་
ལམ་བཟང་ངན་ཅི་བྱུང་ཡང་། །རེ་དོགས་མ་བྱེད་རྩིས་མེད་ཞོག །ལྷ་
དང་བླ་མའི་ཐུགས་རྗེ་ཡིས། །ལས་འཕྲོ་སྨོན་ལམ་དུས་སྨིན་ན། །ཆོས་
ལྡན་བསམ་པ་ལམ་དུ་འགྲོ། །གཞན་དུ་སྡིག་གྲོགས་ངན་པ་དང༌། །
འགྲོགས་ན་ལོག་པའི་ ལམ་དུ་འཁྲིད། །མཚམས་དང་བསྙེན་བསྒྲུབ་
ཡུན་བསྲིང་ན། །སྔོན་སྦྱངས་དུས་སྨིན་རྟགས་མཚན་འགའ། །བསླུ་མེད་
མཐོང་ཚེ་དོན་གཉིས་འགྲུབ། །དེ་སྐད་ཉམས་མཚར་གསང་གཏམ་འདི།།
སྙིང་ལ་བསྟིམས་ཤིག་རིགས་ཀྱི་བུ། །ཞེས་མགོན་པོ་ནས་ནང་འཛར་དགེའོ། །
༄༅། །དམ་ཚིག་གི་དཀའ་གནད་ངེས་དོན་འབྲུག་སྒྲ།
སྐུ་གསུང་ཐུགས་ཀྱི་རྡོ་རྗེ་ཆེ། །ཡེ་ནས་ལྷུན་གྲུབ་འདུས་མ་བྱས། །
101



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རང་བཞིན་མཉམ་པའི་དོན་རྟོགས་ན། །མཚན་རྟོག་ཡུལ་མེད་རྣམ་པར་
དག །ཇི་སྙེད་སྡོམ་པ་མ་ལུས་པ། །ཀུན་འདུས་དག་པ་རབ་ཏུ་འགྱུར། །
དོན་འདི་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་གསང་བ་སྟེ།།
འདའ་ཉམས་མེད་པའི་དམ་ཚིག་ཡིན། །འདི་དོན་གདུལ་བྱའི་བློ་རིམ་
བཞིན། །བསྲུང་དུ་མེད་པའི་སྒྲར་སྣང་བ། །སངས་རྒྱས་ཀུན་གྱི་འཕྲིན་
ལས་ཏེ། །མི་མཛད་མཛད་པ་ཆེན་པོའོ། །དེ་ཕྱིར་ངེས་དོན་མ་རྟོགས་ན།།
མཚན་རྟོག་སྤྲོས་ལ་འཆེལ་བ་རྣམས། །དམ་ཚིག་ཉམས་ཤིང་དམྱལ་
བར་ལྟུང་། །འདི་ལ་དགོངས་ནས་གསང་ཆེན་རྒྱུད། །ཟབ་མོ་ཉིད་ལས་
འདི་སྐད་དུ། །གལ་ཏེ་གཞུང་འདི་མ་ཤེས་པས། །ཅི་ལྟར་བསྲུངས་ཀྱང་
ཉམས་པར་འགྱུར། །དམྱལ་བའི་སྤྱོད་པ་ཡ་རེ་ང་། །འཁོར་བའི་སྡུག་
བསྔལ་བཟོད་བླག་མེད། །དེ་ལས་རབ་ཏུ་ཐར་བར་དཀའ། །ཞེས་དང་
དེ་ཡི་ལྡོག་ཕྱོགས་སུ། །དངོས་པོའི་ཆོས་རྣམས་ཐམས་ཅད་ཀུན། །སྐྱེ་བ་
མེད་པར་ཤར་ཤེས་པ། །འདི་ཡང་དམ་ཚིག་འཕྲིན་ལས་ཡིན། །དེ་སྐད་
ཡང་དག་གསུངས་སམ་སྙམ། །
༄༅། །རིག་པ་ངོ་སྤྲོད་གཅེར་མཐོང་ཟང་ཐལ།
ལགས་རིན་པོ་ཆེ། ད་ལྟའི་ཤེས་པ་བཟོ་མེད་ལ། །བཅོས་བསྒྱུར་
མ་བྱེད་ཐད་ཀར་གློད། །གསལ་ལ་རྟོག་མེད་ངེས་བཟུང་བྲལ། །འདི་ཀ་
རིག་སྟོང་རྗེན་པ་སྟེ། །འདི་ལས་གཞན་དུ་བསྒོམ་བྱ་མེད། །
102



ཞལ་གདམས་ཕྱོགས་བསྡུས།
ད་ལྟ་འཕྲོ་གནས་གང་གི་ཚེ་ནའང་རང་བབས་ལ་བཅོས་བསྒྱུར་
མ་སོང་བའི། རང་ངོ་ངོས་བཟུང་དང་གཏད་སོའི་ཡུལ་ཟད་པའི་ཟང་
ཐལ་བར་སྣང་དག་པ་ལྟ་བུ་འདི་ཀ་རིག་པའི་རང་ངོ་ཡིན་པས། དེ་ཀ་མ་
བརྗེད་ཙམ་སྐྱོང་བ་ལས་གཞན་མེད་སྙམ་ཞུ། །
ལྷ་དང་བླ་མའི་ཐུགས་རྗེ་དང༌། །སྔོན་སྦྱངས་ལས་འཕྲོ་དུས་སྨིན་
པས། །གོ་ཡུལ་ ཉམས་ ཀྱིས་ མ་བསླད་པའི། །རྟོགས་པ་ཐུགས་ལ་
འཁྲུངས་པར་ངེས། །དེ་ཕྱིར་རྟག་པར་མོས་གུས་དང་། །སྙིང་རྗེ་སེམས་
བསྐྱེད་གྲོགས་སུ་བཟུང་། །དམ་ཚིག་གནས་ལ་འབད་པས་བསྒྲིམ། །དེ་
ཡིས་མཆོག་ཐུན་དུས་གཅིག་འགྲུབ། ། །
༄༅། །ཞལ་གདམས་གནད་ཀྱི་སྒྲོན་མེ་ཐར་པའི་ལམ་སྟོན།
སྙིང་ལ་ཡེ་ཤེས་སྣང་བའི་དཔལ་སྟེར་ཞིང་། །སྒྲིབ་གསུམ་དྲི་མ་
མཐའ་དག་དྲུང་འབྱིན་པ། །སྨྲ་བའི་ཉིན་བྱེད་འཇམ་མགོན་བླ་མ་དེས། །
ཁྱེད་ལ་རྣམ་ཀུན་ཤིས་པའི་མེ་ཏོག་སྩོལ། །ཀྱེ་ལགས་སྲིད་པ་མེ་ཡི་
འོབས་ལྟ་བུར། །མཐོང་ནས་རང་དོན་ཞི་བདེའི་བློ་སྤངས་ཏེ། །རླབས་
ཆེན་སྙིང་རྗེས་འགྲོ་སྒྲོལ་དམ་བཅའི་ཁུར། །འཛིན་བཟོད་རྒྱལ་སྲས་སྤྱི་
ཡི་རྣམ་ཐར་ཡིན། །རང་གི་དོན་གཉེར་མ་རབས་སྐྱེ་བོའི་ལུགས། །
འདོད་པ་ཡང་ཡང་ཇི་བཞིན་འགྲུབ་དུས་མེད། །དེ་བས་གཞན་ཕན་དོན་
གཉེར་དམ་པའི་ལམ། །བསྟེན་ན་རང་གཞན་དོན་གཉིས་ཤུགས་ལ་
103



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འགྲུབ། །ཐོག་མར་རང་རྒྱུད་ཡོན་ཏན་རྒྱུན་མཆོག་གིས། །ལེགས་པར་
གང་བའི་ཐབས་ལ་མ་འབད་ན། །གཞན་གྱི་རེ་བ་སྐོང་བའི་མཐུ་མེད་
པས། །ཚུལ་གནས་ཐོས་བསམ་སྒོམ་ལ་ཐུགས་སྦྱངས་མཛོད། །དེ་ཡང་
ཉི་ཚེ་ཙམ་གྱིས་ཟབ་རྒྱས་ཀྱི། །ཆོས་ཀྱི་དེ་ཉིད་གསལ་བར་རྟོགས་མིན་
པས། །མདོ་སྔགས་རིག་གཞུང་ཀུན་ལ་བརྩོན་པ་བསྐྱེད། །ཐུན་མོང་
ཐུན་མིན་ལྟ་གྲུབ་ཀུན་ལ་སློབ། །ཆོས་ཀྱི་སྙིང་པོ་ཐེག་ཆེན་ལམ་གྱི་
སྲོག །དོན་དམ་ཀུན་རྫོབ་བྱང་ཆུབ་སེམས་མཆོག་སྟེ། །ལམ་འདི་མ་
བསྟེན་སངས་རྒྱས་འཐོབ་མིན་པས། །ཚིག་དོན་སོམས་ལ་འདྲིས་པའི་
ཚུལ་ལ་འབད། །ལམ་སྟོན་མ་ནོར་ཡོན་ཏན་ཀུན་ལྷག་པའི། །མཚུངས་
མེད་ དགེ་ བའི་ བཤེས་ ལ་ མ་ བསྟེན་ པར། །རང་ བཟོས་ རྒྱལ་ བའི་
དགོངས་པ་རྙེད་དུས་མེད། །དེ་ཕྱིར་མཚན་ལྡན་བླ་མ་མིག་བཞིན་
བསྟེན། །བླ་མ་བསྟེན་ཀྱང་བཀའ་བཞིན་མ་བསྒྲུབ་ན། །བཙན་ཐབས་
ཐར་པར་འདྲེན་པའི་ཐབས་མེད་པས། །གཡོ་སྒྱུ་མེད་པའི་སྒོ་གསུམ་
དྲང་པོ་ཡིས། །ཅི་གསུང་དང་ལེན་སྲོག་ཀྱང་བཏང་ཡོད་པའི། །སྐལ་
བཟང་དེ་འདྲ་བདུད་ཀྱིས་གླགས་མི་རྙེད། །ཆོས་མེད་འཕྲུལ་སྦྱོར་གཡོ་
སྒྱུས་མཆོད་འོས་བསླུ། །ལྟར་སྣང་ཟོལ་མས་དམ་པའི་ཐུགས་མི་ཟིན། །
དེ་ཕྱིར་མཉེས་པ་གསུམ་གྱིས་ལེགས་བསྙེན་ན། །དགོངས་སྤྱོད་རྒྱ་མཚོ་
དཔག་གིས་མི་ལོང་པའི། །བྱིན་བརྒྱུད་རྟོགས་པའི་ཕ་ཕོགས་མོས་གུས་
ཀྱི། །མཚམས་སྦྱོར་ཁོ་ནས་རྒྱུད་ལ་ལོན་པར་ངེས། །རང་རྒྱུད་ཡང་དག་
104



ཞལ་གདམས་ཕྱོགས་བསྡུས།
ཆོས་ཀྱིས་དུལ་བ་ན། །གཞན་གྱི་དོན་ཡང་མ་འབད་ཤུགས་ལ་འབྱུང་། །
ལྷ་དང་བླ་མ་དབྱིངས་ནས་དགྱེས་པ་དང་། །དམ་ཚིག་གཙང་བས་དམ་
ཅན་བྲན་བཞིན་འཁོལ། །བསྟན་དང་འགྲོ་བའི་དོན་རྣམས་ལྷུན་གྱིས་
འགྲུབ། །མཁས་དང་གྲུབ་པའི་གྲགས་པ་ལྷས་ཀྱང་སྒྲོག །དམ་པའི་སྐྱེ་
སྲིད་གྲགས་པ་དོན་དང་ལྡན། །དེ་འདྲའི་ཕུན་སུམ་ཚོགས་པའི་བཀྲ་
ཤིས་ཤོག །
༄༅། །བསླབ་བྱ་ནགས་ཀྱི་ན་ཆུང་གི་གླུ་དབྱངས།
ཐུགས་ རྗེའི་ཆུ་འཛིན་སྲིད་ཞིའི་ཁོངས་ཁྱབ་ལས། །ཕན་བདེའི་
ཆར་ཆེན་རྒྱུན་ཆད་མེད་འཇོ་བས། །འགྲོ་སེམས་ཆོས་དཀར་སྙེ་མ་རྒྱས་
བྱེད་པའི། །སྟོན་མཆོག་དོན་ཀུན་གྲུབ་པས་ཤིས་པ་སྩོལ། །ཀྱེ་ལགས་
མི་བཟད་སྙིགས་མར་གྱུར་པའི་དུས། །རྒུད་པ་དུ་མས་རབ་ཏུ་མནར་
བའི་འགྲོ། །ནམ་གཞུག་དུས་ཀྱི་སྦྲང་བུ་ཇི་བཞིན་དུ། །རྟག་མི་ཐུབ་
པའི་ཚུལ་ལ་སྐྱོ་བར་མཛོད། །ཐུབ་པའི་བསྟན་པ་ལྔ་བརྒྱ་ཕྲག་བཅུའི་
མཐར། །ཀླ་ཀློའི་བྱ་སྤྱོད་ཤེ་མོང་དཔུང་དྲག་གིས། །ནོན་པའི་གནས་
སྐབས་ནུབ་ཁའི་དམར་འོད་ཙམ། །མངོན་སུམ་མཐོང་འདིས་སྐྱོ་ཤས་
མགྲོན་དུ་ཁུག །བསྟན་པའི་མངའ་བདག་ཇི་སྙེད་ཕལ་ཆེར་ཞིག །ལས་
ཀྱིས་ནོངས་ པའི་ གདུལ་ བྱའི་སྐལ་བ་བཞིན། །ཞི་བའི་དབྱིངས་སུ་
དགྱེས་པའི་ཚུལ་མཐོང་ནས། །བདག་བློ་གདུང་བའི་མེ་ཡིས་ཆེས་ཆེར་
105



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མནར། །ད་ནི་བསྐལ་ངན་དུས་ཀྱི་གཞན་དབང་གིས། །བསྟན་དང་དེ་
འཛིན་མིང་གི་ལྷག་མ་ཙམ། །ངན་སྤྱོད་བདུད་སྡེའི་དཔུང་གིས་ཟད་ཉེ་
ན། །སོས་དལ་སྐྱིད་པའི་འདུན་མ་ཇི་ལྟར་རྙེད། །འོན་ཀྱང་ལྔ་ཕྲག་ཐ་
མའི་སྐྱོབ་པ་མཆོག །སངས་རྒྱས་ཀུན་དངོས་པདྨ་འབྱུང་གནས་ལ། །
ཡིད་ཆེས་གསོལ་འདེབས་གདུང་གླུས་རྒྱུད་བསྐུལ་ན། །ནམ་ཡང་བསླུ་
བ་མེད་དོ་སྙིང་གི་གྲོགས། །ཆོས་དཀར་ཡོན་ཏན་ལྡན་པའི་གྲོགས་
མཆོག་ནི། །ཉིན་མོའི་སྐར་མ་ལས་ཀྱང་ཆེས་དཀོན་པས། །ཁྲིམས་
གཙང་བཟོད་ལྡན་མང་ ཐོས་ ཆོས་ ཀྱི་གྲོགས། །སྲོག་དང་ མིག་ ལྟར་
བསྟེན་དགོས་སྙིང་གི་གྲོགས། །ན་གཞོན་ལང་ཚོས་ཁེངས་པའི་འཕྱོར་
འགྲོས་ཀྱིས། །ཤིན་ཏུ་སྨད་པའི་ངན་འགྲོའི་གཡང་ས་ལ། །རང་གཞན་
བཀྲི་ བའི་ བྱེད་ སྤྱོད་ གཡོ་ཅན་ ལ། །དུག་ དང་ མཚོན་ བཞིན་ གཟབ་
དགོས་སྙིང་གི་གྲོགས། །ཁེ་གྲགས་འདུ་འཛིས་བྲེལ་བའི་སྡེ་དགོན་ན། །
ཆགས་སྡང་རྙེད་ཚོལ་འདོད་པས་བསླུ་སྐྱེན་ཕྱིར། །འདོད་ཆུང་ཆོག་ཤེས་
གཙང་མའི་ནགས་ཁྲོད་དུ། །མི་ཚེ་སྒྲུབ་ལ་དྲིལ་ཞིག་སྙིང་གི་གྲོགས། །
ལྟ་སྒོམ་གོ་ཡུལ་མཐོན་པོའི་སྟོང་སྐད་ཀྱིས། །ཉམས་ལ་མི་ཕན་ཐོབ་
ཀྱིས་མི་ཚེ་འཛད། །བློ་བྲལ་གཤིས་ཀྱི་རང་ཞལ་ མི་བརྗེད་པར། །
ཡེངས་མེད་ཉམས་སུ་ལེན་དགོས་སྙིང་གི་གྲོགས། །རང་གཞན་ཆོས་
དང་གྲུབ་མཐའི་ཆགས་སྡང་གིས། །རང་རྒྱུད་ཆུད་ཟ་ཀུན་དང་རྩོད་པ་
འཕེལ། །དག་སྣང་ཕྱོགས་མེད་དམ་པའི་རྣམ་ཐར་ལ། །བརྩོན་ན་དུས་
106



ཞལ་གདམས་ཕྱོགས་བསྡུས།
ཀུན་དགེའོ་སྙིང་གི་གྲོགས། །ལང་ཚོ་ཐལ་བའི་འབྱུང་ཁམས་ཟས་གོས་
སོགས། །མཐུན་རྐྱེན་དམན་པས་འཚོ་བ་དཀའ་མོད་ཀྱང་། །གྱི་ན་ལྷག་
སྐྱོབ་མི་ཚེ་ཕྱིན་ཙམ་གྱི། །ཆོག་ཤེས་དམ་བཅའ་མ་ལྷོད་སྙིང་གི་གྲོགས།།
ལྷ་དང་བླ་མས་དབྱིངས་ནས་མ་ཁྲེལ་ན། །དུས་ངན་གྲོགས་ཀྱིས་སྣང་
བ་སུན་ཡང་བླ། །བློ་སྣ་དུམ་ཆོད་ཆོས་ལ་དྲིལ་ནས་ཀྱང་། །དལ་འབྱོར་
དོན་ལྡན་དགོས་སོ་སྙིང་གི་གྲོགས། །རྫོགས་པའི་སངས་རྒྱས་དྲི་མེད་
འོད་ཟེར་ གྱི། །རྟོགས་པའི་ འདྲ་ འབག་ ཡང་ཏིག་རྣམ་པ་གསུམ། །
གཏན་གྱི་བློ་གཏད་མི་བསླུ་ཉག་གཅིག་ཡིན། །ཅིས་ཀྱང་ཉམས་སུ་
ལོངས་ཤིག་སྙིང་གི་གྲོགས། །འོ་སྐོལ་དཔོན་སློབ་སྨིན་གྲོལ་དམ་ཚིག་
གིས། །འབྲེལ་བའི་བརྩེ་གདུང་ནམ་ཡང་མི་ལྷོད་པས། །རིག་འཛིན་
རྒྱལ་པོ་པདྨའི་ཞབས་དྲུང་དུ། །འཚོགས་པའི་རྟེན་འབྲེལ་ཟབ་བོ་སྙིང་
གི་གྲོགས། །དེ་སྐད་ཤིན་ཏུ་ཉེ་བའི་ཆོས་ཀྱི་གྲོགས། །རིང་མོའི་ལམ་
ནས་ ཡུལ་ གྱིས་ བསྐལ་ པའི་ མཆེད། །ཡིད་ལ་གང་དྲན་ནང་འཕྲིན་
བདེན་པའི་གཏམ། །ཤུགས་འབྱུང་བྲིས་ཏེ་སྦ་གསང་མེད་པར་ཕུལ། །
རྒན་པོ་ལང་ཚོ་ཡོལ་བའི་འདུ་ཤེས་རྒྱུན། །རིང་པོར་འཚོ་བའི་དལ་ཁོམ་
གྱིས་དབེན་ཡང་། །རང་བྱུང་པདྨའི་ཐུགས་རྗེ་མི་བསླུ་བས། །ཕྱི་མའི་
དོན་ཀུན་འགྲུབ་བོ་སྙིང་གི་གྲོགས། །ཞེས་རྒན་བུ་ནཱ་ཐའི་མིང་གིས་རང་དང་མཛའ་
བའི་མཆེད་དམ་པ་ནོར་བཟང་ལ་ནང་ལུགས་སུ་ཕུལ། །
107



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །སྤྲིངས་ཡིག་བླང་དོར་གསལ་བའི་མེ་ལོང་།
རྒྱལ་ཁམས་ཀྱི་བྱ་བྲལ་གུ་ཡངས་པོ། །སྤྲང་པོའི་རྒྱུད་འཛིན་ནོར་
བཟང་ཁྱོད། །ཕ་ཡུལ་སྡེ་དགོན་ཆེ་ཐབས་དང༌། །མང་པོའི་ཚོགས་
དཔོན་རེ་བ་མེད། །ཆོག་ཤེས་ནོར་གྱི་ཡང་རྩེ་ལ། །གཅེས་སྤྲས་བྱས་ཏེ་
རི་སྟོང་དུ། །མི་ཚེ་སྒྲུབ་ལ་དྲིལ་ནུས་ན། །ངེད་ཕ་རྒན་བསམ་པ་རྫོགས་
པ་ཡིན། །རྒྱལ་དབང་པདྨའི་ཟབ་གཏེར་ལ། །དོན་བརྒྱུད་བྱིན་རླབས་
སྤྲིན་ཕུང་འཁྲིགས། །གཏེར་སྟོན་གྲུབ་ཐོབ་རིམ་བྱོན་ཀུན། །པདྨའི་རྣམ་
འཕྲུལ་ཚད་མར་གྲུབ། །དགོངས་སྤྱོད་སྣ་ཚོགས་གཏིང་དཔོག་དཀའ། །
ཐུགས་ནང་གཤིན་མིན་སྣ་ཚོགས་སྟོན། །འོན་ཀྱང་རྔ་ཡབ་དཔལ་རིའི་
ཞིང༌། །རིག་འཛིན་འདུས་པའི་ཚོགས་གྲལ་དུ། །ཐམས་ཅད་ཚོམ་བུ་
གཅིག་ཏུ་ཚོགས། །དེ་ལ་སྡེ་རིས་བླང་དོར་མེད། །འོ་སྐོལ་པདྨའི་བརྒྱུད་
འཛིན་ཀུན། །སྨོན་ལམ་དམ་ཚིག་གཅིག་ཏུ་མཐུན། །ཀུན་ལ་དག་སྣང་
ཕྱོགས་མེད་སྐྱོངས། །རང་གི་ཉམས་ལེན་ལས་འཕྲོའི་ཆོས། །ཀློང་ཆེན་
སྙིང་ཐིག་སྲོག་ཏུ་ཟུང་། །གཞན་ལ་སྒྲོ་སྐུར་གཡབ་མ་འདོར། །ཆོས་དང་
ཆོས་མིན་འཕགས་པའི་བློས། །རྣམ་པར་འབྱེད་ཀྱི་སོ་སྐྱེས་མིན། །ཕ་
ཡུལ་ཆགས་སྡང་ཡུལ་རྐྱེན་རྒོད། །གཉེན་བཤེས་བདུད་ཀྱི་འཆིང་ཐག་
དམ། །བརྟན་པ་མ་ཐོབ་རྐྱེན་གྱིས་བསླུ། །དེ་ཕྱིར་ཕྱོགས་མེད་རི་སྟོང་
འགྲིམ། །ཁོ་བོ་ཡོན་ཏན་མགོན་པོ་བདག །ཆུང་ནས་དམ་པའི་ཞབས་
108



ཞལ་གདམས་ཕྱོགས་བསྡུས།
པད་ཟིན། །ཆོས་དང་ཆོས་མིན་ཅུང་ཟད་ཤེས། །འོན་ཀྱང་དེང་སང་དམུ་
རྒོད་ལ། །དྲང་པོར་སྨྲས་ན་ཚུར་ལ་གཤེ། །ངན་པ་བསླབ་ཀྱང་ཉན་
མཁན་མོད། །དེ་ཕྱིར་ཆོས་དང་འཇིག་རྟེན་གྱི། །སྨྲ་བ་ཉུང་ངུས་སོས་
དལ་སྐྱོང་། །ཁྱེད་ཀྱང་དེ་འདྲའི་ངང་ཚུལ་ལ། །ཐུགས་དམ་མཛད་ན་
རྗེས་ཡི་རངས། །འོ་སྐོལ་བརྩེ་གདུང་དམ་ཚིག་འབྲེལ། །ནམ་ཞིག་
པདྨའི་ཞབས་དྲུང་དུ། །སྨིན་གྲོལ་བདུད་རྩིར་སྤྱོད་པས་ཆོག །དེ་དོན་
སོམས་ལ་ཐུགས་བབས་སྐྱོངས། །དེ་སྐད་རྒན་བུ་གུ་ནཱ་ཡིས། །རང་
སློབ་ཐག་རིང་གནས་པ་ལ། །གསང་གཏམ་རྩེད་མོའི་ཚུལ་དུ་ཕུལ། །
ཆོས་སྨན་ཕྲན་བུ་དང་ཞོ་སྒོར་བཅས་མགོན་པོ་ནས་ཕུལ། །
༄༅། །ཞེན་འཛིན་འཕྲང་སྒྲོལ་གནད་ཀྱི་གདམས་པ།
རྗེ་སྐུ་བཞིའི་དབང་ཕྱུག་རྡོ་རྗེ་འཆང་། །དྲིན་འཁོར་ཐབས་མེད་
པའི་ཆོས་ཀྱི་རྗེ། །སྐྱབས་གཅིག་ཆོག་སངས་རྒྱས་གཞན་ཕན་པ། །མི་
ཁོ་བོའི་རིགས་ཀྱི་བདག་པོར་ཐོབ། །སྤྲང་ཆོས་མེད་ཡོན་ཏན་མགོན་པོ་
བདག །ཕ་སངས་རྒྱས་དེ་ཡི་ཞལ་མཐོང་བས། །སེམས་བཅོས་མིན་
མོས་གུས་གཏིང་ནས་སྐྱེས། །རང་སྒོ་གསུམ་ལྟོས་མེད་ཡང་ཡང་ཕུལ། །
གསུང་ཅི་གནང་སྒྲུབ་པའི་དམ་བཅའ་ཞུས། །ཐུགས་མཉེས་ནས་བུ་དང་
འདྲའོ་གསུངས། །ཆོས་ཟབ་དགུའི་ཕ་ཕོགས་བདག་ལ་གནང་། །ཡིད་
ཆེས་དང་མོས་གུས་ཁོང་ནས་འབར། །ཡུན་རིང་གི་བྱས་ཡུས་ལ་མ་
109



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལྟོས་པར། །ཐག་ཆོད་ཀྱི་ངེས་ཤེས་ནང་ནས་སྐྱེས། །བློ་བྲལ་གྱི་ཡིན་
ལུགས་ཕྱོགས་ཙམ་ཤེས། །ཉམས་མྱོང་ལ་ཞུ་གཏུག་ཡང་ཡང་བྱས། །ཕ་
སྐུ་དྲིན་ཅན་དེའི་ཐུགས་རྗེ་ཡིས། །སྤྲོས་བྲལ་ལ་ཕོ་ཚོད་མ་དགོས་ཙམ། །
ཐ་མལ་གྱི་ཤེས་པ་རྗེན་ལ་བུད། །ངེས་ཤེས་དང་བློ་བཟོའི་ཤུབས་ནས་
ཐོན། །གཤིས་ཡིན་ཐོག་ཏུ་སྒོ་འདོགས་ནང་ནས་ཆོད། །ཤར་གྲོལ་ལ་
རྩིས་གདབ་བྱ་མ་དགོས། །རྟོགས་པ་མངོན་གྱུར་ཞེས་མི་ཟེར་ཏེ། །མ་
རྟོགས་ཐེ་ཚོམ་གྱི་རྒྱ་ལས་གྲོལ། །ཡིན་མིན་རྟོག་དཔྱོད་ལ་རག་མ་ལས།།
དོན་དེ་ཕྱིར་བློ་བདེ་ཁོང་ནས་འབར། །ཁྱོད་དག་སྣང་ཅན་གྱི་མཆེད་
གྲོགས་ཚོ། །གསལ་སྟོང་ཟང་ཐལ་དུ་སྐྱོང་བའི་ཚེ། །ཡིན་མིན་རིས་ཅན་
གྱི་ཟུག་གཟེར་ལྡང་། །དེ་ཐ་མལ་གྱི་ཤེས་པ་རྗེན་པ་ཉིད། །རང་བབས་
རྒྱ་ཡན་དུ་གློད་པ་ལ། །ད་དུང་བསྒོམ་ཞེན་གྱིས་བཅིངས་པས་ལན། །
གང་ལྟར་གྱུར་ཀྱང་ཕན་གནོད་མེད། །ཐ་མལ་རང་ལུགས་སུ་བསྒྱུར་
ཞིག་ཨང་། །རྟོག་པ་གང་ཤར་ཀུན་རང་ཡལ་ལ། །ཡལ་ས་དང་ཡལ་
མཁན་མེད་པ་ཡི། །བརྗོད་མེད་ཀྱི་སྟོང་སང་ངོས་བཟུང་ལས། །འདས་
པ་དེ་གནས་ལུགས་ཡིན་མོད་ཀྱང་། །གང་ཤར་ངོས་བཟུང་དང་ཡིན་
ལུགས་ལ། །བརྟགས་དཔྱད་ཀྱི་ངོས་འཛིན་ཕྲ་མོ་ཞིག །ཡུལ་མེད་རྗེས་
མེད་དུ་མ་དག་ན། །ངེས་ཤེས་ཀྱིས་གཉུག་མའི་རང་ཞལ་འགེབས། །
ཡུལ་སྣང་ལ་དེར་འཛིན་མེད་པ་དེ། །ཡེ་ཤེས་ཀྱི་བཞུགས་ཚུལ་ཡིན་
མོད་ཀྱང༌། །འཛིན་བྱེད་ལ་རྩད་གཅོད་གཏོང་མཁན་གྱི། །ཀུན་རྟོག་དེ་
110



ཞལ་གདམས་ཕྱོགས་བསྡུས།
ཡུལ་མེད་མ་སོང་ན། །བདག་འཛིན་ཞེན་མེད་དོ་སྙམ་པ་ཡི། །ཕོ་ཚོད་
དེས་རང་གཞན་བསླུས་པ་མང་། །ལར་འདི་ཡིན་དང་འདི་མིན་རྟོག་
དཔྱོད་ཀྱིས། །གནས་ལུགས་ལ་དྲི་མས་མ་གོས་པས། །རྩིས་གདབ་དང་
ངོས་བཟུང་མེད་པའི་ངང༌། །གང་ཡིན་དང་གར་བབས་དེ་གར་གློད། །
སྣང་སེམས་ལ་དེར་འཛིན་ཟད་པ་ན། །ཉམས་ལེན་གྱི་ཕུ་ཐག་ཆོད་པ་
ཡིན། །དེ་སྐད་ཀྱི་བན་རྡུལ་རྒན་པོ་དེས། །ཆོས་མཐུན་གྱི་ལྷ་གྲོགས་
གཞོན་ནུ་ལ། །ཐོལ་སྐྱེས་ཀྱི་དྲིས་ལན་གླུ་རུ་བླངས། །ཁྱེད་ཐུགས་ལ་
འཕྲོད་ན་དེ་ལྟར་མཛོད། །རྒྱ་གྲོལ་གྱི་སྙིང་གི་བཅུད་དུ་ཤོག །འཇམ་
དབྱངས་རྒྱ་གྲོལ་ལ་གནང་བའོ། །
༄༅། །ཞལ་གདམས་གནད་ཀྱི་མེ་བཙའ།
ཁྱེད་རང་ཡང་། ཟིན་མེད་རྣམ་གཡེང་སྙིང་པོར་རེ་བ་ལས། །འཆི་
ཁའི་མ་ཎི་རྟ་རིན་བཟླས་ན་ལེགས། །བླ་དཔོན་ཆེ་དགུའི་ལད་མོ་མ་
གྲུབ་ཀྱང༌། །འཆི་ཁར་མ་སྨྱོ་ཙམ་ཞིག་གྲུབ་ན་དགའ། །མཁས་དང་
གྲུབ་པའི་སྙན་གྲགས་མ་ཐོབ་ཀྱང༌། །སེར་མགོ་ཐོན་ཙམ་བྱུང་ན་མི་
དགའ་འམ། །དེ་ལས་གཞན་དུ་ཞུ་རྒྱུ་ཅི་ཡང་མེད། །བན་རྒན་མགོན་
པོས་དྲང་གཏམ་རྗེན་པར་ཕུལ། །འཇམ་དབྱངས་ལའོ། །
111



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །དྲིས་ལན་དྲང་བོར་བརྗོད་པའི་གཏམ་
དམ་པའི་ཞལ་ལུང་།
རྒྱལ་བ་ཀུན་དངོས་ཆོས་ཀྱི་རྗེ། །རྫོགས་པའི་སངས་རྒྱས་གཞན་
ཕན་པས། །བདག་རྒྱུད་བྱིན་གྱིས་བརླབས་ནས་ཀྱང་། །འབྲེལ་ཚད་
དོན་དང་ལྡན་པར་མཛོད། །ཀྱེ་ཧོ་གསོན་དང་ཆོས་ཀྱི་གྲོགས། །རང་
བྱུང་སེམས་ཀྱི་གནས་ལུགས་འདི། །ཟང་ཐལ་བློ་ལས་འདས་པ་སྟེ། །
གློད་དང་འཇོག་པའི་ཡུལ་མ་མཆིས། །རང་བབས་ནམ་མཁའ་དག་པ་
འདྲ། །རྟག་ཏུ་འཕོ་འགྱུར་བྲལ་བ་སྟེ། །གཤིས་དེར་གློད་པའི་འཇོག་སོ་
ཙམ། །ཡོད་ཀྱང་དེ་ག་འཛིན་ཞེན་ཡིན། །རང་སྟོང་གཉུག་མའི་ རང་
ཞལ་ལ། །ངོས་བཟུང་གཏད་སོའི་ཡུལ་སྟོང་བས། །འདི་ཞེས་གུད་དུ་
བཅད་པའི་བློ། །དེ་ག་ཞེན་འཛིན་འཆིང་བ་ཡིན། །གཞི་གནས་གཉུག་
མའི་ཡེ་ཤེས་དང༌། །རང་རྩལ་འགགས་མེད་ཤར་བ་གཉིས། །རྣམ་
དབྱེར་མེད་དོ་སྐད་པ་དེ། །གོ་བས་འཇལ་བའི་ཡིད་དཔྱོད་ཙམ། །བདེ་
དང་སྟོང་དང་རོ་མཉམ་སོགས། །ཡིན་ཡིན་སྤྲོ་སྤྲོའི་སྣང་ཤེས་དེ། །ཤེས་
ཉམས་བློ་ཡི་འགྱུ་བ་སྟེ། །ཞེན་ན་སྲིད་པའི་ས་བོན་ཉིད། །ཐ་མལ་ཤེས་
པའི་ རང་ འགྲོས་ལ། །བཅོས་བསྒྱུར་རྡུལ་ཙམ་ མ་ བྱས་པའི། །རང་
བབས་གསལ་དག་ཐོན་པ་འདི། །རིག་སྟོང་རྗེན་པའི་བཞུགས་ཚུལ་
ཏེ། །གཤིས་དེར་བརྟགས་དཔྱད་བྱ་ར་ཡིས། །ངོས་བཟུང་དབྱེ་བསལ་
112



ཞལ་གདམས་ཕྱོགས་བསྡུས།
བྱ་མི་དགོས། །གར་བབས་རང་སོར་བསྐྱུར་ལ་ཐོང་། །དྲན་འཛིན་བློ་
དང་ཁྲོལ་ལ་ཞོག །དེ་ཉིད་ཡུན་དུ་གོམས་པ་ན། །འཛིན་ཞེན་གཏད་
སོའི་རྟོག་ཚོགས་ཀུན། །རིག་པ་རྗེན་པའི་རང་བཞིན་དུ། །མཉམ་ཉིད་
དབྱེ་བསལ་མེད་རྟོགས་པས། །འཕྲོ་གནས་རིས་མེད་ཕྱམ་མཉམ་ཚེ། །
རྟོགས་པའི་ཐ་སྙད་བརྗོད་པར་ཟད། །གཞན་དུ་རིག་པའི་རང་ངོ་དང་། །
འཛིན་ཞེན་ཀུན་རྟོག་སྣ་ཚོགས་གཉིས། །སོ་སོར་སྣང་བ་དེ་སྲིད་དུ། །
གང་བྱུང་ཉམས་ཡིན་རྟོགས་པ་མིན། །བདེ་སྡུག་རོ་མཉམ་རྟོགས་པ་
དེ། །བདེ་དང་སྡུག་བསྔལ་རང་དུས་ན། །རིག་པ་རྗེན་པའི་རང་མལ་
ལས། །གཡོ་མེད་རིག་ངོར་ཕྱམ་མཉམ་པར། །ངེས་ཤེས་སྒྲོག་དང་བྲལ་
བ་སྟེ། །སྤང་བླང་བྱ་རྒྱུ་མ་རྙེད་པའི། །རྒྱ་ཡན་རང་ས་ཟིན་པ་ལགས། །
ལར་ནི་དང་པོའི་ལས་ཅན་ལ། །ཡུལ་རྐྱེན་གོ་ཡུལ་སྣ་ཚོགས་ཀྱིས། །
ཉམས་ཀྱི་འཕེལ་འགྲིབ་ཅིར་ཡང་འབྱུང་། །གང་བྱུང་རྩིས་གདབ་བྲལ་
བར་སྐྱོང་། །སྤྲང་བན་ཡོན་ཏན་མགོན་པོ་བདག །རྟོགས་པའི་གདེང་
དང་མི་ལྡན་ཡང་། །དམ་པ་སངས་རྒྱས་དངོས་དང་མཇལ། །སྨིན་གྲོལ་
གསུང་གི་བདུད་རྩི་ཐོབ། །དེ་ཕྱིར་གོ་མྱོང་རྟོགས་པའི་ཁྱད། །ཕྱོགས་
ཙམ་མཐོང་ནས་ཁྱོད་ལ་བསྟན། །གྲོགས་ཁྱེད་སྙིང་ནས་ལྷ་ཆོས་ཤིག །
མཛད་རྒྱུའི་བསམ་བློ་མཆིས་སྲིད་ན། །གཅིག་པུར་དབེན་པའི་གནས་
སུ་གཤེགས། །ངོས་ལྐོག་མེད་པའི་ཆོས་ཤིག་མཛོད། །ཁྱིམ་དང་འདུ་
འཛིའི་སོ་ཚིས་ཀུན། །སྐྱུག་པ་སླར་ཡང་ཟ་བ་བཞིན། །སྙིང་ནས་ཞེན་པ་
113



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལྡོག་བྱས་ཏེ། །བློ་ཐག་རྦད་ཀྱིས་ཆོད་པར་མཛོད། །ལྷ་ཆོས་སྒྲུབ་ཤོམ་
གཡེར་ཆེན་དེས། །རང་གཞན་སྣང་བ་སུན་བགྱིད་པའི། །གཉིས་མེད་
སེངྒེའི་རྣམ་ཐར་གྱིས། །རྒ་བའི་གྲོང་སྒོར་ཕེབས་ལ་གཟིགས། །ད་ཡང་
སྔར་བཞིན་མཛད་བཞེད་ན། །འོ་སྐོལ་བརྩེ་གདུང་འབྲེལ་ཟབ་པས། །
འཕྲལ་གྱི་གསུང་གླེང་ཅི་དགྱེས་མཛོད། །ཆོས་གཏམ་འབག་འབུག་
དགོས་པ་མེད། །དེ་སྐད་དྲང་པོར་སྨྲ་བའི་གཏམ། །དྲིས་ལན་ཚུལ་དུ་
སྨྲས་པ་ལགས། ། འཇམ་དབྱངས་ལའོ། །
༄༅། །ལྟ་སྒོམ་སྤྱོད་པའི་ལམ་གནད་ཀུན་བཟང་
ཐུགས་ཀྱི་ཏི་ལ་ཀ
ཨེ་མ་ཧོ། ད་ལྟའི་ཤེས་པ་བཟོ་མེད་ཟང་ཁ་མ། །ཅོག་གཞག་རང་
བབས་བསམ་ཡུལ་འདས་པ་ནི། །གདོད་མའི་མགོན་པོ་གཞན་ཕན་
སྣང་བ་དང༌། །འདུ་འབྲལ་མ་དམིགས་དོན་གྱི་བླ་མར་འདུད། །ཀྱེ་ཧོ།
འཁོར་དང་མྱ་ངན་འདས་པའི་ཆོས་སོ་ཅོག །ཐམས་ཅད་ཡེ་ནས་ཡོད་མ་
མྱོང་བ་སྟེ། །གཞི་མེད་རྟེན་བྲལ་ནམ་མཁའ་ལྟ་བུ་ལ། །ང་བདག་གཟུང་
འཛིན་ཞེན་པས་འགྲོ་འདི་བསླུས། །སྟོང་གསལ་ཆོས་ཉིད་དག་པའི་
ནམ་མཁའ་བཞིན། །རྒྱ་གྲོལ་རིག་པ་བློ་ལས་འདས་པའི་དོན། །འཕོ་
དང་འགྱུར་མེད་ཡེ་མཉམ་གདལ་བ་ཆེ། །ཆོས་མེད་བྱ་བྲལ་ལྟ་སྒོམ་
ཡུལ་ལས་འདས། །བརྗོད་པས་མི་མཚོན་ཟང་ཐལ་ངོས་བཟུང་མེད། །
114



ཞལ་གདམས་ཕྱོགས་བསྡུས།
རང་ཤར་རང་དག་སྤང་གཉེན་ཆོས་ལས་འདས། །ཇི་ལྟར་གནས་པ་
ཆོས་ཉིད་རང་གི་འགྲོས། །ཕྱལ་བ་བར་མེད་མཐའ་དབུས་བྲལ་བ་
ལགས། །གཤིས་ཀྱི་གནས་ལུགས་བློ་ཡི་ཡུལ་མིན་པས། །ངོས་འཛིན་
མ་བྱེད་ཐད་ཀར་བབས་ཀྱིས་ཞོག །གསལ་སྟོང་ཕྱོགས་རེས་གནས་
ལུགས་མཚོན་མིན་པས། །ཡེ་ཡིན་རང་བཞག་ངེས་ཤེས་བློ་དང་ཁྲོལ། །
འདི་ཞེས་ཞེན་ཡུལ་རྡུལ་ཙམ་མ་མཆིས་ཤིང༌། །ཆོས་ཉིད་གཤིས་ལས་
ཡེངས་ཡུལ་ཟད་པ་ན། །བློ་འདས་དྲན་པའི་རང་ཞལ་མཇལ་བ་སྟེ། །
ཆེད་འཛིན་རྒྱང་སོའི་འཛིན་པ་ཞིག་པ་ལགས། །དེ་ལས་གཞན་དུ་ཡིད་
དཔྱོད་བློས་བྱས་ཀྱིས། །གོ་ཡུལ་རྒྱས་འདེབས་ཉམས་ཀྱི་འཆར་སྒོ་ལ། །
རྩིས་སུ་འཛིན་པ་དང་པོའི་ལས་ཅན་ཏེ། །བཅོས་མའི་ཉམས་ ཀྱིས་
གནས་ལུགས་རང་ངོ་སྒྲིབ། །ད་ལྟའི་རིག་པ་བློ་ཡིས་མ་བཅོས་པ། །
ཟང་ཐལ་ཉག་གཅིག་གསལ་སྟོང་སོ་མ་འདི། །འདི་བཞིན་བབས་ལ་
བསྒྱུར་ན་གནས་ལུགས་ཏེ། །བཅོས་ཤིང་བཅོས་ཤིང་སྙིང་པོ་འདི་ཉིད་
སྟོར། །བསྒོམ་པའི་ངོ་བོ་ རང་ བབས་ཟང་ མ་ སྟེ། །ཆེད་དུ་བཅོས་
མིན་རང་ངོ་རྗེན་པའི་ཆ། །རང་གསལ་གཡོ་མེད་དྭངས་པའི་རྒྱ་མཚོ་
བཞིན། །སྣང་གསལ་འཛིན་པ་བྲལ་བའི་ངང་དེར་གློད། །གནས་ཆའི་
མི་རྟོག་ཆེད་དུ་སྐྱོང་མིན་པ། །རིག་པའི་རང་ངོ་ཟང་མ་ཐལ་བྱུང་ནི། །
གསལ་ལ་མི་རྟོག་མིང་འདོགས་ཀུན་ཟད་པས། །རང་ལུགས་རྗེན་པར་
ཕྱམ་གྱིས་བོར་ལ་ཞོག །དེ་ཚེ་རྟོག་པའི་ཆོ་འཕྲུལ་ཅི་བྱུང་ཡང་། །ཤར་
115



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཙམ་ཉིད་ནས་ངང་ལས་མ་གཡོས་པའི། །ཟང་ཐལ་རྩལ་གྱི་མེ་ལོང་
དག་པ་འདྲ། །ཤར་དང་མ་ཤར་རིས་མེད་རང་སར་དག །དེ་ལ་རྒྱས་
འདེབས་ཞེན་པས་མ་འཆིང་པར། །རང་བབས་ངང་དེར་གང་ཤར་ཤར་
དུ་ཆུག །ངོས་འཛིན་མི་དགོས་གར་བབས་ཡས་ལ་བོར། །རང་འགྲོས་
ཡེ་ཤེས་ཡིན་གྱི་སོ་མར་ཞོག །དེ་ལྟར་ལྟ་སྒོམ་སྤྱོད་པའི་ཉམས་ལེན་
གནད། །རང་གི་ཡིད་ལ་ངེས་པ་གང་སྐྱེས་རྣམས། །བློ་སྙིང་གཏོད་པའི་
རྡོ་རྗེའི་མཆེད་ཁྱོད་ལ། །གབ་སྦས་སྤངས་ཏེ་ལྷུག་པར་བརྗོད་པ་ལགས།།
རྟག་ཏུ་དྲན་དང་ཤེས་བཞིན་བག་ཡོད་པས། །མི་དགེ་སྤང་ཞིང་དགེ་
ཆོས་ཅི་འགྲུབ་བྱ། །ནམ་འཆི་ཆ་མེད་གཤེད་མས་བདས་འདྲ་དང༌། །
བསླུ་མེད་རྒྱུ་འབྲས་ཕྲ་ལ་ཤིན་ཏུ་གཟབ། །སྙིང་རྗེ་བྱམས་སེམས་བླ་
མར་མོས་གུས་ཀྱིས། །ཐུགས་ཡིད་འདྲེས་པའི་ཚུལ་ལ་ནན་ཏན་མཛོད།།
ཚེ་འདི་བློས་ཐོང་དབེན་པའི་རི་ལ་བྲོས། །སྙོམ་ལས་མ་བྱེད་བརྩོན་
འགྲུས་སྲོག་དང་བསྡོས། །དཔང་པོའི་གཙོ་བོ་རང་སེམས་ཟོལ་མེད་
གྱིས། །དེ་ལྟར་མཛད་ན་གོང་མའི་བརྒྱུད་པ་ཟིན། །དམན་པ་བདག་
ཀྱང་སྙིང་ནས་ཡི་རང་ངོ༌། །དེ་ལྟར་ཆོས་དང་མཐུན་པའི་ནང་གྲོས་འདི།།
སྙིང་གི་བུ་ལ་དྲང་པོར་སྨྲས་ པ་ སྟེ། །འདི་བཞིན་ཐུགས་ལ་རྟག་ཏུ་
གསལ་འདེབས་དང༌། །དམ་བཅའ་སྲོག་དང་བསྡོས་ཏེ་འབད་འཚལ་
ལོ། །ནོར་བཟང་ལ་སྤྲིངས་པ་དགེ། །
116



ཞལ་གདམས་ཕྱོགས་བསྡུས།
༄༅། །གདམས་ངག་འཁྲུལ་རྟོག་རང་གྲོལ། །
མཁའ་ལྟར་ཁྱབ་ཅིང་སྤྲོས་མེད་པའི། །རིག་སྟོང་ཡེ་ཤེས་ཐིག་ལེ་
དང༌། །འདུ་འབྲལ་མེད་པའི་བླ་མ་ལ། །རང་ཞལ་མཇལ་བའི་ཕྱག་
གིས་འདུད། །དྲན་རིག་སོ་མ་རྒྱ་ཡན་འདི། །ཞེན་བློའི་ར་བར་མ་འཆིང་
ཞིག །འཆིང་ན་བློས་བྱས་འཁྲུལ་བ་སྟེ། །ནམ་ཡང་གྲོལ་བའི་དུས་མི་
འབྱུང་། །འགྱུ་བ་སེམས་ཀྱི་ཀུན་རྟོག་འདི། །ནན་གྱིས་མཁའ་ལ་མདུད་
པ་འདྲ། །སྐྱེས་ཙམ་ཉིད་ནས་མ་གྲུབ་པས། །རྟོག་པས་རྟོགས་པ་མ་
འཚོལ་ཞིག །རང་བཞིན་བབས་ཀྱི་བསམ་གཏན་འདི། །རང་གསལ་
བར་སྣང་དག་པ་འདྲ། །ཡེངས་དང་སྒོམ་ཞེས་སྤང་བླང་མེད། །རང་
བབས་ཕྱམ་ལ་བོར་ཅིག་ཨང་། །ལར་བློས་བྱས་ཐམས་ཅད་འཁྲུལ་
བ་སྟེ། །བློ་ལས་འདས་ན་ཆོས་སྐུ་ཡིན། །ངོས་བཟུང་མེད་ན་གནས་
ལུགས་ཡིན། །ཞེན་པ་ཟད་ན་རྟོགས་པ་ཡིན། །རྟོགས་ཚད་ནང་ནས་
སྐྱེས་པ་ན། །རྐྱེན་དང་ནད་གདོན་ཆོ་འཕྲུལ་སོགས། །གང་ཡང་སྒྱུ་མའི་
ལྟད་མོ་ལྟར། །མཐོང་ནས་རེ་དོགས་འཁུ་འཕྲིག་ཟད། །ཨ་ལ་ལ་ཧོ། །
ཞེས་པའང་ནོར་བཟང་ལ་གདམས་པའོ། །
༄༅། །རྟོགས་བརྗོད་སྤྲིན་གྱི་ཟློས་གར།
སངས་ རྒྱས་ ཀུན་ དངོས་ རྡོ་ རྗེ་ འཆང་། །དྲན་མཆོག་རྒྱལ་པོ་
གཞན་ཕན་པ། །སྤྲང་པོའི་བློ་གཏད་ཁྱེད་ལས་མེད། །འདི་ཕྱི་ཀུན་ཏུ་
117



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཐུགས་རྗེས་ཟུང་། །འདུ་འཛིས་བྲེལ་བའི་རྡུལ་ཁྲོད་ན། །རྣལ་འབྱོར་
བྱར་མེད་བློ་བདེ་ང༌། །དངུལ་ཆུ་ལྟ་བུའི་ཉམས་ཤིག་ཤར། །ཆོས་
བརྒྱད་རྡུལ་གྱིས་གོས་སྙམ་མེད། །ཆོས་ཀུན་ངང་གིས་གྲོལ་བ་འདི། །
བར་སྣང་དག་པའི་བྱ་རྗེས་འདྲ། །ཡེ་ནས་ཡོད་མ་མྱོང་བ་ལ། །མིང་
ཙམ་འཛིན་པ་རང་ངོར་དག །རིག་པ་རྗེན་ལ་བུད་པ་འདི། །ཡུར་ཆུ་
ཆད་པའི་རང་འཐག་དང༌། །སྤྲིན་ཐག་ཆད་པའི་ནམ་མཁའ་བཞིན། །
རང་སངས་རང་གསལ་ཕྱམ་ཕྱམ་གཅིག །མ་དག་རྟོག་པའི་ཆོ་འཕྲུལ་
འདི། །ནན་གྱིས་མཁའ་ལ་མདུད་པ་འདྲ། །གཞི་མེད་རང་དག་ཆེན་པོ་
རུ། །གནད་ཤེས་ཙམ་གྱིས་རང་ངོ་སྟོང༌། །སྣ་ཚོགས་གྲུབ་མཐའི་ཞེ་
འདོད་འདི། །སྨིག་རྒྱུའི་ཆུ་ཡི་ཁ་དོག་དང༌། །རོ་ཡི་ཁྱད་པར་རྩོད་པ་
འདྲ། །འབྲས་མེད་ངལ་ཁུར་ཨ་ཐང་ཆད། །ཆགས་སོགས་གཉེན་པོར་
འབད་པ་འདི། །མོ་ཤམ་བུ་མོ་གསོད་དོན་དུ། །རི་བོང་རྭ་ལ་རྣོ་བཏོན་
འདྲ། །བསམ་ཞིང་ཡ་མཚན་གད་མོ་འཆོར། །ལམ་དང་འབྲས་བུའི་
རྣམ་བཞག་འདི། །བར་སྣང་བྱ་རྗེས་མཐོ་དམན་དང་། །སྤྲིན་དང་བྲལ་
བའི་ཉི་མ་འདྲ། །སྤང་ཐོབ་བྲལ་བ་ཨ་ལ་ལ། །བདེ་གསལ་ཉམས་ཀྱི་
སྣང་བ་འདི། །སྟོན་ཀའི་སྤྲིན་གྱི་འདུ་བ་བཞིན། །བྱུང་ནས་རང་ཡལ་
རང་ལ་ཐིམ། །ཆེད་འཛིན་གཏད་སོའི་ཞེན་ཡུལ་སྟོང་། །རྟོགས་བརྗོད་
གླུ་དབྱངས་ལེན་པ་འདི། །ནམ་མཁའི་མདོག་དབྱིབས་འཆད་པ་བཞིན།།
བརྗོད་པས་མཚོན་དུ་མེད་པའི་ཕྱིར། །གང་ལྟར་སྨྲས་ཀྱང་རྫུན་དུ་ཟད། །
118



ཞལ་གདམས་ཕྱོགས་བསྡུས།
རྣལ་འབྱོར་ཡོན་ཏན་མགོན་པོ་བདག །བརྒྱུད་གསུམ་བླ་མའི་གཅེས་
ཕྲུག་ཡིན། །ནོར་ལ་རྩིས་མེད་སྤྲང་པོ་ཡིན། །ཆོས་ལ་བྱར་མེད་བློ་བདེ་
ཡིན། །ཚིག་ལ་གང་དྲན་ཐོལ་བྱུང་ཡིན། །བདེན་རྫུན་ཅི་འགྱུར་ཆ་མ་
འཚལ། །ཧ་ཧ། ཞེས་ཉམས་མཚར་དུ་སྨྲས་སོ། །
༄༅། །ཞལ་གདམས་གནད་ཀྱི་ཐུར་མ།
བུ་རིག་པ་རྗེན་ལ་བུད་དུས་སུ། །གཏད་སོའི་ཞེན་ཡུལ་མ་འཚོལ་
ཞིག །དེ་འཚོལ་ན་བློས་བྱས་ཀྱི་གཟེབ་ཏུ་འཆིང་། །ནམ་ཡང་གྲོལ་བའི་
དུས་མི་འབྱུང་། །བུ་རྟོག་པ་གང་ཤར་རང་ངོ་རུ། །དབྱེ་བསལ་མེད་པའི་
རང་ལུགས་ལ། །རྒྱས་འདེབས་སྒྲིན་པོས་མ་འཆོས་ཤིག །དེ་འཆོས་ན་
གོ་ཡུལ་གྱི་ཞེན་རོ་ལྡང་། །ཤར་གྲོལ་གྱི་གཤིས་ལ་རེག་དུས་མེད། །བུ་
ཆོས་བརྒྱད་འཇའ་ཚོན་རི་མོ་ལ། །བསྙེག་འདོད་མངོན་ཞེན་མ་ཆེ་ཞིག །
དེ་ཆེ་ན་འདུ་འཛིའི་བྲེལ་དོ་འཕེལ། །ཐ་མལ་འཁྲུལ་འབྱམས་སུ་ཤོར་
ཉེན་ཆེ། །བུ་ གང་ ཡང་ ལམ་དུ་གྱུར་པ་དེ། །རྟོགས་པའི་ རང་ རྩལ་
རྫོགས་པ་ཡིན། །ཧ་ཅང་རང་རྩིས་ཆེ་དྲགས་ན། །སྙེམས་ཀྱིས་རང་ངོ་
སྒྲིབ་ཉེན་ཆེ། །བུ་ཉམས་ཀྱི་གླུ་ཆུང་ལེན་པ་འདི། །རྩལ་སྣང་ཟང་མ་
ཡིན་མོད་ཀྱང་། །མང་པོའི་ཚོགས་སུ་འཆེལ་བ་ན། །སྒྲོ་སྐུར་གཡབ་མོ་
འབྱུང་ཉེན་ཆེ། །ལྐུགས་པ་ལྟ་བུའི་རྣམ་ཐར་སྐྱོངས། །དབོན་སྤྲུལ་འཕྲིན་ལས་
ལའོ། །
119



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །འབེལ་གཏམ་བདུད་རྩིའི་ཟེགས་མ།
རྒྱལ་ཀུན་སྤྱི་གཟུགས་དོན་གྱི་རྡོ་རྗེ་འཆང་། །མཚུངས་མེད་བླ་མ་
རྫོགས་པའི་སངས་རྒྱས་དེས། །ཆོས་མཐུན་གྲོགས་ཁྱེད་ཚེ་རབས་ཀུན་
ཏུ་ཡང༌། །འདུ་འབྲལ་མེད་པར་རྗེས་སུ་འཛིན་གྱུར་ཅིག །ཀྱེ་ལགས་
སྙིང་པོའི་ལྷ་ཆོས་མཛད་དགོངས་ན། །བློ་སྦྱོང་གཙོ་བོ་མི་རྟག་འཆི་བ་
ལ། །སྐད་ཅིག་ཡེངས་མེད་བློ་སྦྱོང་རྒྱུན་བསྲིངས་ཏེ། །སྤྱོད་ལམ་ཀུན་ཏུ་
ངེས་པར་འཆི་ཞེས་སོམས། །དེས་ནི་ཚེ་འདིའི་ཞེན་པ་ཇེ་ཆུང་འགྲོ། །
དུས་རྣམས་ཀུན་ཏུ་སེམས་ཅན་སུ་མཐོང་ཡང་། །ཕ་མ་དངོས་ཀྱི་འདུ་
ཤེས་སྙིང་ནས་བསྐྱེད། །ཕན་འདོད་ལྷག་བསམ་གཏིང་ནས་སྐྱེས་པའི་
ཚེ། །ཐམས་ཅད་སངས་རྒྱས་སར་འགོད་དམ་བཅའ་ལོངས། །ཅི་བྱེད་
གཞན་དོན་འགྱུར་བའི་ཐབས་མཁས་ཀྱིས། །སྡིག་པ་སྤངས་ཏེ་དགེ་
བའི་ ཕྱོགས་ སུ་ འབད། །ཁྱད་ པར་དཀོན་མཆོག་མཆོད་དང་དབུལ་
ཕོངས་ལ། །སྦྱིན་པ་ཅི་འབྱོར་ལྷག་བསམ་དག་པས་འབད། །དེ་ཡང་
མཆོད་པའི་གཙོ་བོ་ཚོགས་འཁོར་གྱིས། །ཚེས་བཅུའི་དུས་མཆོད་གཟུང་
བ་གལ་ཆེ་ཞིང་། །མཆོད་སྦྱིན་གང་ཡང་ཆོས་བརྒྱད་དོན་གཉེར་དང་། །
རང་གཞན་ཉོན་མོངས་རྒྱུ་རུ་མ་སོང་བྱ། །ཡི་དམ་ཀུན་འདུས་བླ་མ་ཧེ་རུ་
ཀ། །རིག་འཛིན་འདུས་པའི་ནང་སྒྲུབ་ལ་བརྟེན་ནས། །བསྐྱེད་རིམ་
མོས་སློབ་ཙམ་གྱིས་གསལ་བཏབ་ནས། །ང་རྒྱལ་བརྟན་པའི་ངང་ནས་
120



d
ཞལ་གདམས་ཕྱོགས་བསྡུས།
བཟླས་ བརྗོད་ འབུངས། །ཁྱད་ པར་ ལས་ དང་ པོ་ ཡིས་ ཕྱག་ འཚལ་
སོགས། །དམིགས་བཅས་བསགས་སྦྱང་འབུམ་ལྔ་ཅི་འགྲུབ་དང༌། །
བྱིན་རླབས་རྩ་བ་བླ་མའི་རྣལ་འབྱོར་གྱི། །གསོལ་འདེབས་བསྙེན་པ་
དུང་ཕྱུར་འགྲུབ་ངེས་བྱ། །དེ་ཡང་མོས་གུས་ཡིད་ཆེས་རྩེ་གཅིག་པས། །
ཁྱེད་ཤེས་བློ་གཏད་ལིང་བསྒྱུར་ཁོ་ན་ཡིས། །སྙིང་ནས་གསོལ་བ་ཐོབ་
ལ་ དབང་ བཞི་ ལེན། །དེས་ ནི་ གནས་ ལུགས་ དོན་ གྱི་ འོད་ གསལ་
མཆོག །བསལ་བཞག་བྲལ་བའི་ཡེ་ཤེས་རྗེན་པ་རུ། །མཐོང་ནས་སྤྲོས་
པའི་དྲ་བ་རྒྱུན་ཆད་དེ། །བློ་བྲལ་གཤིས་ལ་བཙན་ས་ཟིན་པར་འགྱུར། །
བལྟ་བྱ་ལྟ་བྱེད་གཉིས་བཅས་འགྱུ་དྲན་གྱིས། །རང་ངོ་སྐྱོང་བ་དང་པོའི་
ལས་ཅན་ཏེ། །ལྟ་མཁན་ཉིད་ཀྱི་ངང་དེར་གློད་ཤེས་ན། །དྲན་པ་བསྒོམ་
ཤར་འགྱུ་དྲན་རང་དག་འགྲོ། །བདེ་སྡུག་ཉམས་ཀྱི་འགྱུར་བ་གང་ལ་
ཡང་། །བདེ་བ་འཆར་དང་སྡུག་བསྔལ་ཟུག་རྔུའི་སེམས། །དེ་ཡི་ཐོག་ཏུ་
ཧུར་བསྐྱེད་ཐད་ཀར་གློད། །ཟང་ཐལ་གསལ་ངར་ཐོན་པའི་ཉམས་མྱོང་
འབྱུང༌། །མདོར་ན་བཟང་ངན་སྣང་བ་ཅི་ཤར་ཡང༌། །ཤར་རྗེས་མ་
འབྲང་ཤར་མཁན་ཐོག་ཏུ་གློད། །ཆེད་དུ་མ་འཛིན་རང་བབས་ཕྱམ་ལ་
ཐོང༌། །དེས་ནི་རྐྱེན་སྣང་གང་ཡང་ལམ་དུ་སློང་། །དེ་སྐད་ཆོས་མཐུན་
འབེལ་གཏམ་ཉུང་ངུ་འདི། །ཚིག་ལ་སྙན་ཆ་སྡེབ་ལེགས་མ་མཆིས་
ཀྱང་། །དམ་པའི་ཞལ་རྒྱུན་རང་བློར་གང་ངེས་པའི། །ཆ་ཙམ་སྙིང་
གཏམ་ཚུལ་དུ་བྲིས་པ་སྟེ། །ལན་བརྒྱར་བཏུད་ཀྱང་གནད་བསྡུས་འདི་
121



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལས་མེད། །ཤི་ན་ཁ་ཆེམས་གསོན་ན་ཁ་ཏ་ཡིན། །འདི་བཞིན་མཛད་
ན་འདི་ཕྱི་ཀུན་ཏུ་ཡང༌། །བསླུ་བ་མེད་པ་དམ་པའི་ཞལ་ལུང་ཡིན། །
བཀྲ་ཤིས། མངྒ་ལཾ། །
༄༅། །གདམས་ངག་རྐང་བཞི་མ།
དགོས་འདོད་ཀུན་འབྱུང་ཐུགས་རྒྱུད་རྟོགས་པའི་ནོར། །དད་
མོས་དྲག་པོས་ གསོལ་བ་མ་བཏབ་ན། །བཟང་དགུས་བརྒྱན་པའི་
ལོངས་སྤྱོད་ཐར་བའི་མཆོག །འཐོབ་པར་མི་འགྱུར་སྔ་མར་ནན་ཏན་
གྱིས། ། ནོར་བཟང་ལ་རྩེད་མཚར་དུ་སྨྲས།
༄༅། །སྙིང་གཏམ་སེམས་ཀྱི་སྐྱོ་གྲོགས།
དྲིན་གཞལ་དུ་མེད་པའི་རྡོ་རྗེ་འཆང་། །རྗེ་སྐུ་བཞིའི་དབང་ཕྱུག་
གཞན་ཕན་པ། །སྙིང་རུས་པའི་གཏིང་ནས་གསོལ་བ་འདེབས། །དུས་
རྟག་པར་བདག་རྒྱུད་བྱིན་གྱིས་རློབས། །བློ་ཆོས་མཐུན་གྱི་བསམ་པ་མི་
དམན་པས། །བྱང་མཚོ་སྔོན་ཕྱོགས་ནས་ཆོས་ལ་བྲོས། །གནས་དབེན་
པར་དགའ་བའི་མཆེད་གྲོགས་ལ། །ངེད་རྒན་པོས་སྙིང་གཏམ་ཚིག་
གསུམ་འཆད། །ལར་འཁོར་བ་སྡུག་བསྔལ་རྒྱ་མཚོ་ལ། །སྐྱོ་ཤས་ངེས་
འབྱུང་མ་སྐྱེས་ན། །ཙབ་ཙུབ་ཏུ་ཆོས་དོན་གཉེར་ན་ཡང་། །ཆོས་མཐར་
ཕྱིན་པ་ཉུང་ངོ་ཨང་། །ངན་སོང་ལ་འཇིགས་ནས་ཞི་བདེའི་བློས། །རང་
གཅིག་པུ་ཐར་བ་དོན་གཉེར་ཡང་། །གཞན་ཕན་གྱི་བསམ་པ་མ་བསྐྱེད་
122



ཞལ་ག
ན་རས
ཞལ་གདམས་ཕྱོགས་བསྡུས།
ན། །ཞི་བ་ཕྱོགས་གཅིག་ཏུ་ལྷུང་ངོ་ཨང་། །ཚེ་མི་རྟག་འཆི་བའི་ངང་
ཚུལ་ལ། །བློ་གཏིང་ནས་འབྱོང་བར་མ་བྱས་ན། །ཕྱི་ཚིས་དང་རྣམ་
གཡེང་གི་མགོ་སྐོར་འདིས། །མི་ཚེ་སྟོང་ཟད་དུ་འགྱུར་རོ་ཨང་། །བློ་
སྦྱོང་གི་མན་ངག་ཇི་སྙེད་པ། །རང་རྒྱུད་ལ་ནན་སྦྱོར་མ་བྱས་ན། །
བསགས་སྦྱང་ གི་ ཁ་ གྲངས་ རྫོགས་རློམ་འདིས། །ཆོས་ གཞུག་ལས་
ཉམས་པར་འགྱུར་རོ་ཨང་། །བླ་མ་ལ་མི་རུ་མཐོང་ཙ་ན། །བརྩེ་གདུང་
གི་འདུན་པ་ཆེ་སྐད་ཀྱང༌། །ཅུང་ཟད་རེའི་རྐྱེན་གྱི་གཞན་དབང་ལས། །
མོས་གུས་ལ་འདུ་འབྲལ་སྐྱེན་ནོ་ཨང་། །གདམས་ངག་ལ་སྙིང་རུས་མ་
བསྐྱེད་ན། །ལོ་ཟླའི་ཁ་གྲངས་འཁྱོལ་འཁྱོལ་ཙམ། །ངས་བྱས་ཀྱི་སྡུག་
ཡུས་འདྲེན་པ་ན། །ཉམས་རྟོགས་ཀྱི་ལས་སྐལ་མེད་དོ་ཨང་། །དོན་དེ་
ཕྱིར་ཆོས་མཐུན་གྱི་ལྷ་གྲོགས་ཁྱེད། །སྙིང་ནས་ལྷ་ཆོས་ཤིག་མཛད་
དགོངས་ན། །ཆོས་བརྒྱད་དང་ཚེ་འདིའི་བདེ་སྐྱིད་ལ། །ཞེན་པ་གཏིང་
ནས་ལོག་པ་དགོས། །རྣམ་གཡེང་དང་ལེ་ལོའི་བྲེལ་དོ་ལ། །སྙིང་པོ་
མེད་པ་ཐག་ཆོད་དེ། །འཆི་ནད་ཀྱིས་དངོས་སུ་ཐེབས་པ་བཞིན། །ལོང་
མེད་དུ་བློ་སྣ་སྐྱུངས་ཤིག་ཨང་། །རང་ཚོད་ཀྱིས་ཆོག་ཤེས་མི་བྱེད་པར།།
གྲུབ་བརྙེས་གོང་མ་ཚོའི་རྣམ་ཐར་ལ། །ཁ་མིག་ཡར་ལྟོས་ཀྱི་དཔེར་
བྱས་ནས། །བརྩོན་འགྲུས་སྲོག་དང་བསྡོས་ཤིག་ཨང་། །མི་ཚེ་སྒྲུབ་ལ་
མ་དྲིལ་ན། །ལོ་མཚམས་དང་ཟླ་མཚམས་ཀྱི་བྱས་ཡུས་ཙམ། །སྒྲུབ་པ་
མཐར་ཕྱིན་མ་ལགས་པས། །ཅུང་ཟད་ལ་རེ་འཁང་མ་ཆེ་ཨང་། །སྣང་
123



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སེམས་ལ་ཞེན་པ་མ་སྤང་ན། །ལུང་སྟོང་དུ་གཅིག་པུར་རྒྱུ་བ་ཙམ། །
དབེན་པ་མཐར་ཐུག་མ་ལགས་པས། །ཞེན་མེད་ལམ་དུ་སློངས་ཤིག་
ཨང༌། །ཤར་གྲོལ་གྱི་རང་རྩལ་མ་རྫོགས་པར། །ཀུན་རྟོག་གི་རྩ་བ་
ཆོད་དཀའ་ཡང་། །རྗེས་ཤེས་ཀྱི་རྟོག་དཔྱོད་མ་མང་བར། །ངོ་ཤེས་ཀྱི་
ངང་ལ་གློད་ཅིག་ཨང་། །ཐ་མལ་གྱི་ཤེས་པ་རྒྱ་ཡན་ལ། །གཏད་འཛིན་
གྱི་ཞེན་པས་མ་འཆིང་བར། །རང་བབས་སོ་མའི་གཤིས་ལུགས་ལ། །
བཅས་བཅོས་མེད་པར་སྐྱོངས་ཤིག་ཨང་། །ལར་ལྟ་བ་མཐོ་མཐོའི་གོ་
ཡུལ་གྱིས། །ཤེས་ཉམས་ལ་རྟོགས་པར་རློམ་པ་དེས། །གནས་ལུགས་
ཀྱི་རང་ཞལ་མི་མཐོང་བས། །མངོན་སུམ་གནད་ལ་ཕོབས་ཤིག་ཨང་།།
ཀྱེ་ཧོ། མཐའ་བརྒྱད་སྤྲོས་བྲལ་གྱི་ཁང་མཛེས་ན། །མཉམ་རྫོགས་རིག་
སྟོང་གི་རྒྱལ་པོ་བཞུགས། །སྣང་སེམས་ཤར་གྲོལ་གྱི་མངའ་ཐང་ཆེ། །
མཐའ་ཕེབས་ཚར་གཅོད་ཀྱི་བཀའ་ཁྲིམས་དམ། །རང་བབས་བདེ་སྟོང་
གི་བཙུན་མོ་མཛེས། །ཉམས་རྟོགས་རང་འབར་གྱི་དབུ་འཕང་མཐོ། །
དགོངས་པ་ཀློང་རྡོལ་གྱི་སྲས་འཁོར་མང༌། །ཤར་གྲོལ་རིས་མེད་ཀྱི་
དཔུང་ཚོགས་བཙན། །འཁོར་བ་རུ་ལོག་གི་མཚོན་ཐབས་མཁས། །
འཁྲུལ་བ་གཞི་གྲོལ་དུ་བཅོམ་བརླག་པས། །འཁོར་བ་མིང་མེད་དུ་ཨ་
ལ་ལ། །སྐུ་གསུམ་ཡེ་ རྫོགས་ ཀྱི་རྒྱལ་ཐབས་ལ། །རྟོགས་པ་རྩལ་
རྫོགས་ཀྱི་དབང་འབྱོར་ནས། །ས་ལམ་ཆིག་ཆོད་དུ་ཡོངས་གྲོལ་བས། །
བྱར་མེད་ཀློང་གྲོལ་དུ་ཨ་ལ་ལ། །ལར་ད་ལྟའི་རིག་པ་རྗེན་པ་ལ། །
124



ཞལ་གདམས་ཕྱོགས་བསྡུས།
བློས་བྱས་ཀྱི་བསྒྱུར་བཀོད་མ་མང་བར། །བློ་འདས་རང་གི་གཤིས་སུ་
ཞོག །རང་བཞག་ལ་ཆོས་སྐུའི་ཡེ་ཤེས་བཞུགས། །གཏད་མེད་ཀྱི་རིག་
པ་ཟང་མ་ཐལ། །ཞེན་མེད་རྒྱ་ཡན་དུ་སྐྱོང་ཤེས་པས། །སྣང་སེམས་ལ་
ཞེན་པས་མ་བཅིངས་ན། །ཐམས་ཅད་ཆོས་ཉིད་ཀྱི་རོལ་པ་ཙམ། །དེ་
ཡིས་སུ་ལ་ཕན་གནོད་དང་། །ཤོར་གོལ་ཕུང་འཚེངས་རྡུལ་ཙམ་མེད། །
དེ་ཕྱིར་གང་སྣང་གང་ཤར་ཀུན། །སྤང་བླང་བཅས་བཅོས་འགའ་མེད་
པར། །བློ་བྲལ་གཤིས་ཀྱི་ངང་ལ་ཞོག །བཞག་ཅེས་མིང་གི་བླ་དྭགས་
ཙམ། །བྱ་རྩོལ་བྲལ་ན་དེ་ཀ་རང་། །སྣང་བའི་ཡུལ་ལ་བློས་མ་དཔྱོད། །
འཛིན་པའི་སེམས་ལ་དམིགས་མ་འཚོལ། །གཉིས་མེད་ཟང་ཐལ་རྗེན་
པ་ལ། །ངོས་བཟུང་མེད་པར་རང་སར་ཞོག །དེ་སྐད་གང་ཤར་ཐོལ་
བྱུང་དུ། །ཡི་གེར་བྲིས་ནས་ཕུལ་བ་ལགས། །ལེགས་བཤད་ལ་གདམས་པའོ། །
༄༅། །ཀ་རྩོམ་ཟླ་བའི་ཞུན་ཐིགས།
མཁྱེན་བརྩེའི་ཉི་ཟླ་མཆོག་ཏུ་གསལ་བ་ལས། །ཟབ་རྒྱས་ཆོས་
ཀྱི་འོད་ཟེར་སྟོང་འཕྲོ་པས། །སྲིད་ཁམས་རྨོངས་པའི་མུན་པ་སེལ་
མཛད་པའི། །ཆོས་ཀྱི་སྣང་ཆེན་དཔལ་ལྡན་བླ་མར་འདུད། །ཀྭ་ཡེ་
གསོན་དང་ཡིད་མཐུན་ཆོས་ཀྱི་མཆེད། །ཁ་ཙམ་མིན་པར་ཆོས་ཤིག་
མཛད་དགོངས་ན། །ག་ལེར་སོས་དལ་བསྡད་པས་མི་འོང་གིས། །ང་
རྒྱལ་རང་འདོད་སྤང་བའི་ལྷག་བསམ་བསྐྱེད། །ཅ་ཅོ་སྨྲ་བ་མ་མང་
125



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བཟླས་ བརྗོད་ འབུངས། །ཆ་ ལུགས་ གང་ ཡང་ ཆོས་དང་མཐུན་པར་
བསྟེན། །ཇ་ཆང་ཟས་ལ་མ་ཞེན་ལོག་འཚོ་སྤོངས། །ཉ་རེ་ཉོ་རེའི་ལེ་ལོ་
རྩད་ནས་ཕྱུང༌། །ཏ་ཐཱའི་བསྟན་པའི་སྙིང་པོ་ལུང་རྟོགས་ཆོས། །ཐ་དད་
གྲུབ་མཐའ་རིས་སུ་མ་བཅད་པར། །ད་རེས་བསྟན་པ་ཡོངས་རྫོགས་
ཉམས་ལེན་ལ། །ན་མ་རེ་བཞིན་ཅིས་ཀྱང་བརྩོན་པར་མཛོད། །པཱ་ར་
མི་ཏའི་རིང་ལུགས་ཕྱིན་དྲུག་ལམ། །ཕ་རོལ་ཕྱིན་པའི་མདོ་དང་བསྟན་
བཅོས་བཞིན། །བ་ལྟར་རྨོངས་པའི་འགྲོ་ལ་ལྷག་བསམ་གྱིས། །མ་
ལུས་རྒྱལ་སྲས་སྤྱོད་པ་མཐར་ཕྱིན་མཛོད། །ཙཱ་རི་ཏྲ་སོགས་འཕགས་
བོད་གནས་ཆེན་དུ། །ཚ་གྲང་དཀའ་སྤྱད་སྒྲུབ་པར་མ་ནུས་ཀྱང་། །ཛ་
ཡ་ གོང་མས་ བསྔགས་ པའི་དབེན་ཁྲོད་དེར། །ཝ་བཞིན་དམན་ ས་
བཟུང་སྟེ་རང་རྒྱུད་ཐུལ། །ཞྭ་གོས་གཟབ་འཕྱོར་རྒོད་བག་གཡེང་བའི་
རྒྱུ། །ཟ་འདོད་རྙེད་འཚོལ་ཐ་མལ་སྐྱེ་བོའི་ལུགས། །འ་འུར་ཆོས་བརྒྱད་
ཆ་བཅས་སྤངས་ནས་ཀྱང། །ཡ་རབས་དམ་པའི་རྣམ་ཐར་ཇི་བཞིན་
སློབས། །ར་བ་བྲག་རིས་བསྐོར་བའི་དབེན་ཁྲོད་དུ། །ལ་འུར་ཚེ་འདིའི་
བྱ་བ་བློས་བཏང་སྟེ། །ཤ་ཚ་སྙིང་ཉེའི་གཞོན་གྲོགས་འཚོལ་མིན་པར། །
ས་འཛིན་ལྟར་དུ་བསྒྲུབས་ཚུགས་ཟིན་པར་མཛོད། །ཧ་ལམ་ཆོས་དང་
མཐུན་པའི་ བསྒྲུབ་བྱ་འདི། །ཨ་ གསར་ངོ་དགའི་ གྲོགས་མིན་ཆོས་
མཐུན་གྱི། །བགྱི་བ་དོན་ལྡན་མཆེད་དེའི་བཞེད་སྐོང་དུ། །ཆོས་ལྟར་
བཅོས་པའི་བན་རྒན་ཧྲལ་པོས་ཕུལ། །ཐོར་ཅོག་ལ་གདམས་པའོ། །
126



ཞལ་གདམས་ཕྱོགས་བསྡུས། །
༄༅། །ངོ་མཚར་རྡོ་རྗེའི་དོ་ཧ།
རྒྱལ་སྲས་སྤྱོད་པ་རྒྱ་མཚོའི་མཐར་ཕྱིན་ཏེ། །ཡོན་ཏན་ཀུན་གྱི་ཕ་
རོལ་ཕྱིན་བརྙེས་པའི། །མཚུངས་མེད་བླ་མ་རྫོགས་པའི་སངས་རྒྱས་
དེའི། །ཞབས་ལ་སྒོ་གསུམ་གུས་པས་ ཕྱག་ འཚལ་ལོ། །ཀྱེ་ལགས་
གསོན་དང་ཐར་འདོད་སྙིང་གི་གྲོགས། །འོ་སྐོལ་ཐོག་མ་མེད་ནས་ད་
བར་དུ། །སྲིད་པ་འདིར་འཁྱམས་ལས་ཀྱི་གཞན་དབང་གིས། །མཐོ་
དམན་བདེ་སྡུག་སྣ་ཚོགས་ལ་སྤྱོད་དེ། །ད་དུང་མུ་མཐའ་མེད་པའི་
སྐབས་བཙལ་ནས། །ནམ་ཡང་ཐར་བའི་དུས་མེད་ཡིད་རེ་སྐྱོ། །འོན་
ཀྱང་སྲིད་པའི་འཁྲུལ་སྣང་རྨི་ལམ་བཞིན། །སྣང་དུས་ཉིད་ནས་རྡུལ་
ཙམ་ མ་ གྲུབ་ པས། །སྒྱུ་ ལ་མཁས་ པའི་ སྒྱུ་ མའི་ ལྟད་མོ་བཞིན། །
བརྟགས་ཤིང་ངོ་མཚར་ཡ་མཚན་གད་མོ་སྤྲོ། །ད་ནི་སྲིད་པར་གནས་
ཀྱང་ཉམ་ང་མེད། །ཞི་བའི་གོ་འཕང་ཐོབ་ཀྱང་དགའ་བ་མེད། །ཅི་བྱང་
གང་བྱུང་བླང་དང་དོར་མེད་ཅིང་། །ཆོས་དང་ཆོས་མིན་གང་ཡིན་ཡིན་
དུ་ཆུག །འདོད་དང་མི་འདོད་ཆགས་སྡང་ཅི་སྐྱེས་ཀྱང་། །དེ་ག་ལྟར་
སྤྱོད་སྤྱོད་རྒྱུའི་ཆོས་འདུག་གམ། །ཆོས་སུ་མེད་ན་གཉེན་པོས་ཅི་ཞིག་
འཆོས། །རང་བཞིན་མེད་ལ་རྟོགས་བྱ་གང་ནས་འཚོལ། །བློ་སྟོང་ཉིད་
ན་བློ་ཡིས་ཅི་ཞིག་བསྒོམ། །སྟེང་དང་འོག་དང་བར་དག་རྣམ་པར་སྟོང་།།
སྣང་ཞིང་སྲིད་པ་མིང་ཙམ་བླ་དྭགས་ཙམ། །འཁོར་དང་འཁོར་མཁན་
127



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འཁོར་བའི་བྱེད་པོ་སུ། །ཡེ་སྟོང་ཡོངས་སྟོང་གཞི་བྲལ་གཉུག་མའི་ངང་།།
ད་ནི་གང་ལྟར་བྱས་ཀྱང་ཆོས་སུ་མེད། །རྒྱ་ཆད་ཕྱོགས་བྲལ་ཆོས་ཉིད་
ལུང་སྟོང་དུ། །གཏད་མེད་རིག་པ་གཅེར་ཡན་རང་གར་ཐོང་། །གཟའ་
གཏད་བློ་ཡིས་བཅོས་ཤིང་བསྒྱུར་མི་དགོས། །སྒོ་གསུམ་རང་བབས་
གནམ་ ཡན་ ཆེན་ པོར་ བསྒྱུར། །ལང་ དང་ འགྲོ་དང་ ཟའམ་ ཉལ་ བ་
སོགས། །གང་ལྟར་གྱུར་པ་དེ་ལྟར་རང་གར་ཞོག །ལྟ་སྒོམ་སྤྱོད་དང་
འབྲས་བུའི་ཞེན་པ་སྤོང་། །སྨྱོན་པ་བུ་ཆུང་ལས་ཟིན་ལྟ་བུར་སྐྱོངས། །
མདོར་ན་ལུས་ངག་ཡིད་ཀྱི་བྱ་བ་ཀུན། །མ་ སྤང་མ་བསྒྱུར་རང་གི་
གཤིས་སུ་ཞོག །བྱར་མེད་རྒན་པོའི་བསླབ་བྱ་དེ་རུ་ཟད། །ཅེས་པའང་ཐོར་
ཅོག་ལ་གདམས་པའོ། །
༄༅། །དམ་པ་མཆོག་ལ་གཏམ་དུ་གསོལ་བ་
གཞན་ཕན་སྤྲིན་གྱི་རྔ་སྒྲ།
བླ་མ་དང་ལྷག་པའི་ལྷ་ལ་ཕྱག་འཚལ་ལོ། །རླབས་ཆེན་ཐུགས་
བསྐྱེད་ སྨོན་ པའི་ དམ་ བཅའ་ ལ། །ཕྱོགས་ བཅུའི་ རྒྱལ་ རྣམས་ ལན་
བརྒྱར་བསྔགས་པའི་གནས། །གདུལ་དཀའི་འགྲོ་སྒྲོལ་ཤཱཀྱ་སེངྒེ་དང་།།
རྒྱལ་སྲས་ཐུ་བོ་རིགས་གསུམ་སེམས་དཔར་འདུད། །ཀྱེ་ལགས་དམན་
དང་མཆོག་གི་ཁྱད་པར་ནི། །སྙིང་སྟོབས་ཐེག་པ་ཆེ་ཆུང་དེ་ཁོ་ནས། །
འབྱེད་པ་ཆོས་དང་འཇིག་རྟེན་ལུགས་ཀུན་ལ། །ཡོངས་སུ་གྲགས་ཕྱིར་
128



ཞལ་གདམས་ཕྱོགས་བསྡུས།
སྙིང་སྟོབས་བསྟེན་པར་མཛོད། །དམན་པའི་སེམས་ཅན་ཉི་ཚེའི་བདེ་བ་
ཙམ། །དོན་དུ་གཉེར་ནས་རང་དོན་ཁོ་ན་ལ། །རྩིས་སུ་འཛིན་པ་མ་
རབས་ སྐྱེ་བོའི་ ལུགས། །དམ་ པ་རྣམས་ ཀྱིས་ སྨད་ པའི་ གནས་ སུ་
གསུངས། །ཐོག་མ་མེད་ནས་རང་དོན་ཡིད་བྱེད་ཀྱིས། །འཁོར་བའི་
མཚམས་སྦྱར་སྣ་ཚོགས་སྡུག་བསྔལ་ཁུར། །ཡང་དང་ཡང་དུ་ཐོབ་པ་
དེས་ཆོག་གི། །ད་ནི་ངེས་པར་གཞན་ཕན་ལྷུར་ལེན་འཚལ། །དེ་ཡང་
དང་པོའི་ལམ་གྱི་དུས་འདི་རུ། །སྙིང་སྟོབས་མཆོག་ལ་ཤིན་ཏུ་མ་སྦྱང་
ན། །ཕྱིས་ནས་གཞན་ཕན་ཕྲིན་ལས་བསྒྲུབ་དུས་སུ། །ཁྱད་འཕགས་
ཡོན་ཏན་མཚུངས་མེད་འབྱུང་མི་འགྱུར། །དེའི་ཕྱིར་དང་པོའི་ལས་ཅན་
གང་ཞིག་གིས། །སྙིང་སྟོབས་ཚད་མེད་མཁའ་ལྟར་རྒྱ་ཆེ་བས། །རླབས་
ཆེན་གཞན་དོན་དམ་བཅའ་འཛིན་བཟོད་པ། །དེ་འདྲ་རྒྱལ་སྲས་ཀུན་
གྱི་ཐུ་བོར་འགྱུར། །རིགས་གསུམ་སེམས་དཔའ་ལ་སོགས་འཕགས་
ཆེན་གྱི། །སྐྱེས་རབས་རྟོགས་བརྗོད་མང་པོར་ཐུགས་སྦྱངས་ཏེ། །དེ་
དག་ལས་ཀྱང་ཕུལ་དུ་བྱུང་བ་ཡི། །གཞན་ཕན་སྤྱོད་པ་བདག་གིས་
བསྒྲུབ་བྱ་ཞེས། །ཤིན་ཏུ་སྙིང་སྟོབས་ཆེན་པོའི་མཐར་འཛེག་པ། །དེ་
འདྲའི་བློ་མཆོག་བདུད་ཀྱིས་གླགས་མི་རྙེད། །མྱུར་དུ་སྤྱོད་པ་རྒྱ་མཚོའི་
མཐར་ཕྱིན་ནས། །རང་གཞན་དོན་གཉིས་ལྷུན་གྱིས་འགྲུབ་པར་འགྱུར།།
རྒྱལ་དང་རྒྱལ་སྲས་མ་ལུས་ཐམས་ཅད་ཀྱི། །ཐུགས་བསྐྱེད་དམ་བཅའ་
མཐའ་དག་ཕྱོགས་གཅིག་ཏུ། །བསྡོམ་པ་དེ་འདྲའི་སེམས་བསྐྱེད་སྨོན་
129



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
པའི་ཚུལ། །བདག་གིས་དང་དུ་ལེན་ཞེས་སྙིང་སྟོབས་བསྐྱེད། །རྒྱལ་
སྲས་ གཞན་ གྱིས་འདུལ་བར་མ་ནུས་པའི། །གཞན་ ཕན་ཤིན་ཏུ་ བྱ་
དཀའ་སྤྱད་སྙམ་དང༌། །ངན་སོང་གསུམ་གྱི་སྡུག་བསྔལ་མ་ལུས་པ། །
བདག་གཅིག་ཁོ་ནས་ཞི་བར་བྱ་སྙམ་དང༌། །སེམས་ཅན་རེ་རེའི་ཕྱིར་
ཡང་གྲངས་མེད་པའི། །བསྐལ་པར་དམྱལ་བར་གནས་པར་བྱ་སྙམ་
དང༌། །སེམས་ཅན་གཅིག་གི་ཡིད་ལ་དགེ་བའི་སེམས། །བསྐྱེད་ཕྱིར་
གྲངས་མེད་བསྐལ་པའི་བར་དུ་ཡང་། །བདག་གིས་འབད་པར་ནུས་
ཤེས་བསམ་པར་བྱ། །བདག་ཉིད་ངན་འགྲོར་ལན་བརྒྱར་སྐྱེས་ཀྱང་
རུང༌། །འགྲོ་གཞན་ཐ་ན་རྨི་ལམ་ཙམ་དུ་ཡང་། །སྡུག་བསྔལ་དེ་འདྲ་
མྱོང་བར་མི་འགྱུར་བ། །བདག་གིས་བྱ་ཞེས་སྙིང་ནས་བསམ་པར་བྱ། །
སྐྱེ་བོ་གང་དག་དད་དང་ཤེས་རབ་དམན། །སྡིག་ལ་མོས་ཤིང་ཉོན་
མོངས་ཤུགས་དྲག་ལྡན། །རྒྱལ་སྲས་གཞན་གྱིས་གདུལ་བར་མ་ནུས་པ།།
དེ་ཀུན་བདག་གིས་གདུལ་ཞེས་བསམ་པར་མཛོད། །སྡིག་སྤྱོད་ཀླ་ཀློའི་
དཔུང་ གིས་ ཕྱོགས་ ཀུན་ ཁེབས། །སྐྱེ་བོ་ཆོས་ལ་སྡང་ཞིང་ སྡིག་ ལ་
དགའ། །དེ་འདྲའི་དུས་འདིར་བདག་གིས་ཐབས་མཁས་མཐུས། །འགྲོ་
མང་སྒྲོལ་བར་བྱ་ཞེས་དམ་བཅའ་མཛོད། །ལུང་རྟོགས་རྒྱལ་བསྟན་
ནུབ་ལ་ཉེ་བའི་དུས། །བདག་གིས་ལུས་དང་སྲོག་ལ་མི་ལྟོས་པར། །
རྒྱལ་བའི་ཆོས་མདོ་མ་ལུས་ཡོངས་བཟུང་སྟེ། །ཕྱི་མཐའི་བར་དུ་དར་
རྒྱས་བྱ་སྙམ་དང་། །གཞན་ལ་ཕན་པ་སྒྲུབ་དང་རྒྱལ་བའི་བསྟན། །ཡུན་
130



ཞལ་གདམས་ཕྱོགས་བསྡུས།
དུ་གནས་ཕྱིར་བདག་གི་ལུས་དང་སྲོག །གྲངས་མེད་བཏང་བར་བཟོད་
པའི་སྙིང་སྟོབས་དང༌། །དམ་བཅའི་ཁུར་ཆེན་འདེགས་ལ་སྤྲོ་བར་
མཛོད། །ཉེས་བརྒྱའི་འབྱུང་གནས་ནོར་དང་གྲགས་པའི་ཕྱིར། །སྲོག་
དང་ལོངས་སྤྱོད་རྩ་བཞིན་གཏོང་བྱེད་ན། །ཕན་བདེའི་འབྱུང་གནས་
ལུང་རྟོགས་ཆོས་ཀྱི་མཛོད། །སྲུང་ཕྱིར་ལུས་སྲོག་ཅིའི་ཕྱིར་གཏོང་མི་
སྤྲོ། །དེའི་ཕྱིར་ཡ་རབས་དམ་པ་ཇི་སྙེད་པའི། །རྗེས་སུ་བསྙེགས་ནས་
དམ་པའི་ཚུལ་ལ་སློབས། །མ་རབས་བློ་ཆུང་རང་དོན་ཚེ་འདིར་འབད། །
དེ་འདྲའི་གྲོགས་ངན་མཛེ་ཅན་བཞིན་དུ་སྤོངས། །ཐོག་མར་ཐུགས་
བསྐྱེད་མཁའ་ལྟར་རྒྱ་ཆེ་དང༌། །བར་དུ་དམ་བཅའ་རྡོ་རྗེ་བཞིན་དུ་
བརྟན། །ཐ་མར་གཞན་ཕན་རྒྱལ་བ་ཀུན་དང་མཉམ། །དེ་འདྲའི་རྣམ་
ཐར་ཚུལ་ལ་སློབ་མཛོད་ཀྱེ། །དེང་སངས་དུས་ངན་སྐྱེ་བོ་སུ་དང་གང་
། །
བློ་ཆུང་སེམས་སྟོབས་ཤིན་ཏུ་དམན་ཆེས་པས། །བསམ་སྤྱོད་ཐམས་
ཅད་ཅོལ་ཆུང་ལས་ཐབས་དམན། །དེ་འདྲའི་ལད་མོ་མ་མཛད་སྙིང་
སྟོབས་བསྐྱེད། །རང་དོན་དབེན་པར་སྒྲུབ་པ་གལ་ཆེ་མོད། །དེ་བས་
གཞན་ཕན་ཆོས་ཀྱི་འབྲེལ་ཟབ་ཀྱིས། །མཆོག་དམན་བར་མའི་འགྲོ་ལ་
ཕན་པའི་མཆོག །དངོས་སུ་སྒྲུབ་པ་རྒྱལ་སྲས་སྤྱོད་པའི་ཕུལ། །ངེས་
པར་རང་དོན་བློས་གཏོང་གཞན་ཕན་གྱིས། །བགྲང་བྱ་ལྔ་བཅུའི་བར་
དུ་འཆད་ཉན་ལ། །གཅིག་ཏུ་བརྩོན་པ་བརྒྱུད་པའི་ཕྱག་བཞེས་ཏེ། །
དམ་པ་ཁྱེད་ཀྱང་དེ་བཞིན་ཅིས་ཀྱང་མཛོད། །དེ་སྐད་ཆོས་དང་མཐུན་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
པའི་མཆིད་འདི་ཡང་། །དམ་པའི་ཞལ་ལུང་ཚད་མ་ཇི་བཞིན་དུ། །རང་
བཟོའི་སྐྱོན་དང་ཅུང་ཟད་མ་འདྲེས་པར། །དམ་པ་ཁྱེད་ལ་གཏམ་དུ་
གསོལ་བ་ལགས། །ཞེས་པའང་མཚུངས་མེད་བླ་མ་དམ་པའི་ཐུགས་ཀྱི་འོད་ཟེར་ཀུན་ནས་
ཕོག་པས་བྱིན་གྱིས་རླབས་པའི་ཡང་སྲིད་རིན་པོ་ཆེ་ཐེག་མཆོག་ཀུན་ཏུ་དགའ་བའི་གོ་ཆ་མཆོག་གི་
བཞེད་པ་བཞིན་གུས་པས་གཏམ་དུ་གསོལ་བ་དགེ་ཞིང་བཀྲ་ཤིས་པར་གྱུར་ཅིག །
༄༅། །དབུ་མའི་གཞུང་ལ་བསླབ་པར་གདམས་པ་
ལྟ་གྲུབ་ངེས་འབྱེད།
གང་གིས་བགྲང་ཡས་བསྐལ་པ་རྒྱ་མཚོའི་དུས། །ཟབ་ཅིང་རྒྱ་
ཆེའི་ཆོས་ཀྱི་མཛོད་བསགས་ཏེ། །བདེན་གཉིས་ཟུང་འཇུག་ཐེག་ཆེན་
དབུ་མའི་ལམ། །ཇི་བཞིན་རབ་སྟོན་ཤཱཀྱ་སེངྒེར་འདུད། །རྒྱལ་བ་དེ་
སྲས་སྨྲ་བ་ཡོངས་ཀྱི་ལྷ། །ཇི་ལྟ་ཇི་སྙེད་མཁྱེན་རབ་མཐའ་ཡས་ཤིང་། །
སྟོང་ཉིད་སྨྲ་བའི་ཁྱུ་མཆོག་མཚུངས་མེད་པ། །རྒྱལ་སྲས་ཐུ་བོ་འཇམ་
དཔལ་གཞོན་ནུ་རྒྱལ། །མི་གནས་ཡེ་ཤེས་ཟབ་མོས་མངོན་གཟིགས་
དོན། །ཀུན་གྱིས་རྟོགས་དཀའ་མཐའ་བྲལ་དབུ་མའི་ལམ། །མ་ནོར་
ལེགས་འདོམས་འཛམ་གླིང་མཛེས་པའི་རྒྱན། །རྒྱལ་བས་ལུང་བསྟན་
ཀླུ་སྒྲུབ་གཙུག་ཏུ་བཀུར། །ཆོས་རྣམས་ཀུན་གྱི་གནས་ལུགས་མཐའ་
བྲལ་དབྱིངས། །སོ་སོར་རིག་བཞིའི་མཁྱེན་རབ་འོད་སྟོང་གིས། །རབ་
གསལ་ ཐུབ་ བསྟན་ པད་ ཚལ་ རྒྱས་ པའི་ གཉེན། །སྨྲ་ བའི་ ཉི་ མ་ ཟླ་
གྲགས་ཞབས་ལ་འདུད། །ཆོས་དང་ཆོས་མིན་གཟིགས་པའི་མཁྱེན་
132



ཞལ་གདམས་ཕྱོགས་བསྡུས།
རབ་སྤྱན། །རབ་གསལ་བསྟན་པ་རྒྱ་མཚོའི་མགོན་གཅིག་པུ། །སྙིགས་
མའི་དུས་ན་རྒྱལ་བ་གཉིས་པ་ཞེས། །གྲགས་པ་དོན་ལྡན་གཞན་ཕན་
སྣང་བ་ཡིན། །ཀྱེ་ལགས་བྱང་ཕྱོགས་ གངས་རིའི་ལྗོངས་འདི་རུ། །
མཁས་དང་མི་མཁས་སྐྱེ་བོ་དུ་མ་ཡིས། །རང་བློས་སྦྱར་བའི་ལྟ་གྲུབ་
མང་བྱས་ཀྱང་། །ཚད་མར་ངེས་པ་རྒྱ་གར་མཁས་པའི་ལུགས། །གཞུང་
ཆེན་བཅུ་གསུམ་ཆ་ལག་བཅས་པ་སྟེ། །གཞན་དུ་རྟོག་གེའི་གཞུང་མང་
ཤོག་བུའི་གྲོན། །ཕལ་ཆེར་རྩིས་མཁན་རྫུན་མའི་ལུང་བསྟན་བཞིན། །
ཐར་འདོད་བསླུ་བའི་བདུད་ཀྱི་མགོ་སྐོར་ལགས། །ལྟ་བ་བདེན་གཉིས་
ཟུང་འཇུག་མཐའ་བྲལ་དོན། །སྒོམ་པ་རྣམ་པར་མི་རྟོག་དབུ་མའི་ལམ།།
སྤྱོད་པ་ཆགས་འདུན་སྤོང་པའི་ཕྱིན་དྲུག་སྟེ། །རྒྱལ་བ་དགྱེས་པའི་ལམ་
ཞེས་ཡོངས་སུ་གྲགས། །དེ་ཕྱིར་དབུ་མ་ཆེན་པོའི་གྲུབ་པའི་མཐའ། །
ཚང་ལ་མ་ནོར་རིགས་པའི་ཚོགས་ལྔ་དང༌། །འགྲེལ་ཆེན་གསུམ་དང་
འཇུག་པ་རྩ་འགྲེལ་དང༌། །བྱང་ཆུབ་སེམས་དཔའི་སྤྱོད་འཇུག་བཅས་
པ་འདི། །ཐར་བར་འདོད་པའི་ལམ་རིམ་སྙིང་པོ་སྟེ། །གཞུང་བཟང་
འདི་དག་ཐོས་བསམ་བསྒོམ་པ་ཡིས། །ཉམས་སུ་ལེན་པའི་སྐལ་བཟང་
དེ་འདྲ་ལ། །ཐར་ལམ་ཡོན་ཏན་ངམ་ངམ་ཤུགས་ལ་འབྱུང་། །ཐོག་མེད་
གོམས་པའི་བདེན་ཞེན་ཨ་འཐས་བློ། །དྲུང་ནས་འབྱིན་ལ་མུན་པར་ཉི་
མ་བཞིན། །གཉེན་པོར་ཆེ་བའི་དབུ་མའི་གཞུང་བཟང་རྣམས། །སྤངས་
ནས་ཐར་ལམ་འཚོལ་རྣམས་ཨེ་མ་འཁྲུལ། །ཡོད་དང་མེད་པའི་མཐར་
133



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཞེན་ བློའི་འཛིན་ སོ། །མཐའ་དག་ཟད་ན་ གཤིས་ཀྱི་བཞུགས་ཚུལ་
མངོན། །འཛིན་བློའི་དམིགས་གཏད་རྡུལ་ཙམ་མི་གནས་པ། །གནས་
ལུགས་དོན་ཏེ་གཞན་ཞིག་མཚོན་དུ་མེད། །གསལ་རིག་ཉིད་ཅེས་གུད་
དུ་གཅོད་པའི་བློ། །རྟོག་པའི་ཡིད་བྱེད་སྙེམས་དང་མ་བྲལ་ན། །དེ་ཉིད་
འཆིང་བའི་སྒྲོག་སྟེ་རྣལ་མའི་དོན། །རྨོངས་པ་དེ་འདྲས་ཕྱོགས་ཙམ་
མཐོང་རེ་སྐན། །སྟོང་པ་ཕྱང་ཆད་གོ་ཡུལ་བློས་བྱས་ལ། །དབུ་མ་ཉིད་
ཅེས་སྨྲ་བའི་མགྲིན་བཟང་རྣམས། །ད་དུང་ཐོས་བསམ་བརྩོན་འགྲུས་
རྒྱ་བསྐྱེད་དེ། །འབད་ན་འཕགས་པའི་དགོངས་པ་རྙེད་པ་སྲིད། །མདོ་
སྔགས་གབ་སྦས་མ་འདྲེས་ཤན་ཕྱེ་ནས། །ལམ་ཀུན་སྐྱེལ་སོ་གཅིག་ཏུ་
འབབ་པའི་ཚུལ། །མཚུངས་མེད་བླ་མའི་ཞལ་ལུང་མ་ལགས་པ། །
ཕྱོགས་རེར་ཞེན་ཀུན་མུན་པའི་སྨག་ཏུ་འཁྱམས། །དེ་ཕྱིར་བསྟན་པ་
ཡོངས་རྫོགས་ཉེ་ལམ་ལ། །གསན་བསམ་བསྒོམ་པའི་ཡོན་ཏན་མཐར་
ཕྱིན་པ། །འཕགས་བོད་མཁས་པ་སྟོང་གི་གཤེགས་ཤུལ་ཏེ། །ཐར་པའི་
ལམ་ལ་འཇུག་པ་ཡོད་རེ་སྐན། །འཕགས་ཡུལ་ཤིང་རྟ་ཆེན་པོ་ཀླུ་སྒྲུབ་
དང༌། །ཞི་ལྷ་ཟླ་གྲགས་ཐོགས་མེད་དབྱིག་གཉེན་ཞབས། །སངས་རྒྱས་
དངོས་དང་འདྲ་བའི་མཁས་གྲུབ་སྟེ། །གཏན་གྱི་བློ་གཏད་མི་བསླུ་ཉག་
གཅིག་ཡིན། །འཕགས་པའི་དགོངས་པ་མ་ནོར་ཇི་བཞིན་དུ། །གཟུ་
བོར་སྨྲ་བའི་ཁྱུ་མཆོག་ཟླ་བ་གྲགས། །ཐམས་ཅད་མཁྱེན་པ་གཞན་ཕན་
སྣང་བ་སྟེ། །ལྔ་བདོའི་སྒྲོན་མེ་གཅིག་པུར་གྱུར་པ་ལགས། །དེ་ཕྱིར་དེ་
134



ཞལ་གདམས་ཕྱོགས་བསྡུས།
ཡི་མཁྱེན་བརྩེའི་འོད་ཟེར་སྟོང་། །ཐུགས་ཀྱི་ཐིག་ལེར་འདུ་འབྲལ་མེད་
གྱུར་པའི། །སྤྲུལ་པའི་སྐྱེས་མཆོག་དམ་པ་ཁྱེད་ཉིད་ཀྱང་། །བསྔགས་
འོས་རྣམ་ཐར་དེ་རྗེས་སློབ་འཚལ་ལོ། །
༄༅། །བློ་སྦྱོང་ཡིད་ཀྱི་མུན་སེལ།
བླ་མའི་ཞབས་ལ་ཕྱག་འཚལ་ལོ། །ཉོན་དང་ཇོ་སྲས་རིགས་ཀྱི་
བུ། །དང་པོ་ཆོས་ལམ་གཉེར་པའི་དུས། །ཉེས་ཅན་གཤེད་མས་བདས་
པ་བཞིན། །འཁོར་བའི་འཇིགས་པ་ཆེར་སྐྲག་པས། །བློ་ཐག་བཅད་དེ་
ཆོས་ལ་བྲོས། །བར་དུ་ཆོས་བཞིན་སྤྱོད་པའི་དུས། །ལྟོགས་པ་ཟས་དང་
འཕྲད་པ་བཞིན། །ངོམས་པ་མེད་པའི་དོན་གཉེར་གྱིས། །ཆོས་ལ་ཧབ་
ཐོབ་གྱིས་ཤིག་ཨང་། །སྙིང་ནས་ཆོས་ཤིག་མཛད་དགོངས་ན། །ཤོམ་
ར་མ་མང་བློ་ཐག་ཆོད། །བློ་རྩེ་མ་མང་གཅིག་ཏུ་དྲིལ། །ཕྱི་བཤོལ་མ་
བྱེད་དུམ་ཆོད་གྱིས། །སུ་དང་མ་བསྟུན་རང་ཐག་ཆོད། །ཞེ་བཅད་མེད་
པའི་བློ་མང་དེ། །རང་གཞན་སུས་ཀྱང་ཁྲེལ་བའི་རྒྱུ། །དེ་ཕྱིར་བླ་མ་
དམ་པའི་བཀའ། །སྙིང་ལ་རི་མོ་བྲིས་ཤིག་ཨང་། །མི་ལུས་ཐོབ་པ་ད་
རེས་ཙམ། །རྙེད་དཀའ་འཇིག་སླའི་རང་བཞིན་ཕྱིར། །འཆི་ནད་ཐེབས་
འདྲའི་འདུ་ཤེས་ཀྱིས། །ལོང་མེད་རྒྱུད་ལ་བསྟེན་ཅིག་ཨང་། །དགེ་དང་
མི་དགེའི་ལས་འབྲས་འདི། །ནམ་ཡང་བསླུ་བ་མེད་པའི་ཚུལ། །བསམ་
ནས་བླང་དོར་ཕྲ་མོ་ཡང་། །མ་ནོར་ཞིབ་ཏིག་མཛོད་ཅིག་ཨང༌། །
135



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འཁོར་བ་སྡུག་བསྔལ་རྒྱ་མཚོ་སྟེ། །དེ་ལས་ཐར་པ་མྱང་འདས་ཀྱི། །གོ་
འཕང་མཆོག་རབ་བླ་མེད་ཀྱི། །ཡོན་ཏན་དུ་མའི་གཏེར་གྱུར་པ། །ཤེས་
ནས་ཐར་པ་དོན་གཉེར་བློ། །བཀྲེས་པ་ཟས་ལ་འདུན་པ་ལྟར། །ཉིན་
མཚན་རྒྱུན་དུ་བསྐྱེད་པ་ནི། །ངེས་འབྱུང་ཡིན་ནོ་མེད་ཐབས་མེད། །
ཐར་པའི་ལམ་གྱི་དེད་དཔོན་ནི། །མཚན་ལྡན་བླ་མ་ཁོ་ན་སྟེ། །གཞན་
དུ་རང་བཟོ་ཕོ་ཚོད་ཀྱིས། །ལྷ་ཆོས་འགྲུབ་པ་གཅིག་ཀྱང་མེད། །དེ་
ཕྱིར་ཐུན་མོང་ཐུན་མིན་གྱི། །ཉམས་ལེན་ཚང་བར་འདོམས་མཛད་པའི།།
བཀའ་དྲིན་ཅན་གྱི་བླ་མ་དེས། །ཅི་གསུང་སྲོག་དང་བསྡོས་ཏེ་སྒྲུབས། །
ཐ་མལ་མི་ཡི་འདུ་ཤེས་སྤོང་། །སངས་རྒྱས་དངོས་སུ་ངེས་ཤེས་བསྐྱེད། །
ཉིན་མཚན་རྒྱུན་དུ་གསོལ་བ་ཐོབ། །མོས་གུས་ལྟེམ་རྐྱང་མེད་པར་
མཛོད། །ཐོག་མེད་སྡིག་ལྟུང་བག་ཆགས་ཀྱི། །གཉེན་པོར་ཆེ་བ་སྟོབས་
བཞིའི་གནད། །ལེགས་པར་ཚང་བའི་སྒྲིབ་སྦྱོང་ཐབས། །རྡོ་རྗེ་སེམས་
དཔའི་སྒོམ་བཟླས་འབུངས། །ཚོགས་བསགས་ཐབས་ཀྱི་རྒྱལ་པོ་ནི། །
རང་ལུས་མཆོད་སྦྱིན་བྱ་བ་དང་། །སྐུ་གསུམ་ཞིང་ཁམས་རྒྱ་མཚོའི་སྤྲིན།།
མཎྜལ་ཕུལ་ལ་ནན་ཏན་མཛོད། །ཁྱད་པར་བྱིན་རླབས་དངོས་གྲུབ་ཀྱི། །
འབྱུང་གནས་དཔལ་ལྡན་བླ་མ་སྟེ། །བླ་མའི་རྣལ་འབྱོར་དང་འབྲེལ་
བའི། །གསོལ་འདེབས་དབང་བཞི་ལེན་པ་དང་། །ཐུགས་ཡིད་བསྲེས་
ཏེ་མཉམ་པར་འཇོག །འདི་ནི་ཟབ་མོའི་ལམ་མཆོག་སྟེ། །སྲོག་དང་
འདྲ་སྟེ་མེད་ཐབས་མེད། །དེ་དག་ཐུན་མོང་སྔོན་འགྲོ་ཡིན། །
136



ཞལ་གདམས་ཕྱོགས་བསྡུས།
༄༅། །རིག་སྟོང་རྗེན་པའི་རང་གནད་སྟོན་པ་
དྲི་མེད་ཤེལ་དཀར་མེ་ལོང་།
མཐའ་ ཀླས་ ཡོན་ ཏན་ ཀུན་ གྱི་ གཏེར་ གྱུར་ ཅིང་། །ཚད་མེད་
ཐུགས་རྗེས་འགྲོ་བ་ཀུན་སྒྲོལ་བའི། །རྫོགས་པའི་སངས་རྒྱས་གཞན་
ཕན་སྣང་བ་དེས། །ཁྱེད་དང་བདག་བཅས་བྱང་ཆུབ་བར་དུ་སྐྱོངས། །
ཀྱེ་ལགས་འདིར་སྣང་སྤྲིན་གྱི་ཟློས་གར་ལ། །ཡིད་རྟོན་ཁེལ་བ་གཅིག་
ཀྱང་མ་མཆིས་ན། །བསླུ་བྲིད་སྙིང་པོ་མེད་པའི་ངང་ཚུལ་འདི། །སེམས་
ཤིག་ཡོད་ན་ད་ནི་སུན་པར་རིགས། །དགྲ་གཉེན་བར་མ་སུ་དང་གང་
ཡིན་ཡང་། །རང་བཞིན་འགྲོག་དཀའ་ཆགས་སྡང་རྩོད་པའི་གཞི། །
ཕན་པར་སྨྲས་ཀྱང་སླར་ལ་གཤེ་ཞིང་སྨོད། །དེ་འདྲའི་ཚུལ་ལ་བསམ་ཚེ་
སྐྱོ་ཤས་འཕེལ། །གྲོགས་ཁྱེད་མི་མེད་དབེན་པའི་བྲག་སྐྱིབས་སུ། །
འདུ་འཛིའི་བྲེལ་སྤོང་དམ་པའི་རྣམ་ཐར་སློབ། །ཆོས་བཞིན་སྤྱོད་པས་
དམ་པའི་རྗེས་ཟིན་པ། །སྐྱིད་པ་སྟོང་གི་ཡང་རྩེ་མ་ལགས་སམ། །འོ་
སྐོལ་ཀུན་ གྱི་འདྲེན་པ་ཆོས་ ཀྱི་ རྗེ། །དབེན་པའི་གནས་ སུ་ཞི་བར་
གཟིམས་པའི་ཚེ། །སྣ་ཚོགས་ཟང་ཟིང་འབྱོར་བས་རབ་དབེན་ཡང་། །
རྣམ་གྲོལ་ཡོན་ཏན་མཆོག་གི་རྒྱལ་སྲིད་ལ། །མངའ་དབང་འབྱོར་བའི་
རྟགས་མཚན་མངོན་སུམ་པས། །མཐོང་ཐོས་དྲན་རེག་དོན་དང་ལྡན་
མཛད་པའི། །རྣམ་ཐར་སྲིད་པ་གསུམ་ན་རབ་གྲགས་པ། །འདི་གཅིག་
137



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དམ་པའི་རྣམ་ཐར་མ་ལགས་སམ། །དེ་སླད་སྐལ་བཟང་ཆོས་མཐུན་
གྲོགས་ཁྱོད་ཀྱང་། །དེ་རྗེས་སློབ་ལ་དེ་ཡི་མཛད་སྤྱོད་ལྟོས། །དེ་ལས་
གཞན་དུ་ཆོས་བརྒྱད་སྒྲུབ་པའི་ཟོལ། །ཆོས་ལྟར་བཅོས་ཀྱང་སྙིང་པོས་
དབེན་པ་ལགས། །དགོས་དོན་སྙིང་པོར་དྲིལ་ན་ཚེ་གཅིག་ཡིན། །ཚེ་
འདི་བློས་ཐོང་བླ་མར་སངས་རྒྱས་མཐོང་། །འགྲོ་ཀུན་མར་ཤེས་ཡེངས་
མེད་གནས་ལུགས་སྐྱོངས། །བརྩོན་པ་རྒྱུན་བསྲིང་མཐར་ཕྱིན་བར་དུ་
སློབས། །ཀྱེ་ལགས་མང་དུ་བཤད་ཀྱང་དགོས་འབྲས་དབེན། །ལོང་
མེད་འཆི་བསམ་བློ་སྣ་འུབ་ཀྱིས་སྐྱུངས། །བཅོས་མིན་མོས་གུས་མཆི་མ་
འཁྲུགས་པ་བསྐྱེད། །ཚད་ ཡོད་མ་བྱེད་བརྩོན་པ་ སྲོག་ཏུ་བསྡོས། །
ཉམས་ལེན་ངོ་བོ་རིག་སྟོང་རྗེན་པའི་ཞལ། །གནད་ཤེས་ཙམ་ལས་ཆེད་
དུ་འཛིན་པ་ཐོང་། །བལྟ་བྱ་མ་འཚོལ་ལྟ་མཁན་ཟང་ཐལ་སྐྱོང་། །ད་
ལྟའི་རིག་པ་བློ་འདས་ཟང་ཀ་མ། །སྟོང་ཕྱང་མ་ཡིན་རང་གསལ་ལྷག་
གེ་བ། །རང་བབས་ཟང་ཐལ་འཛིན་པས་མ་བཅིངས་པ། །ཐད་ཀར་
སྐྱོང་ལ་བསྒོམ་གྱི་ཐ་སྙད་འདོགས། །གཞན་དུ་བློས་བྱས་བསྒོམས་ཀྱང་
གྲོལ་མི་སྲིད། །ཟང་ཐལ་རིག་སྟོང་བརྗོད་པས་མི་མཚོན་ཡང༌། །བླ་
མའི་དྲིན་གྱིས་རྟོགས་པའི་དོན་མཐོང་ཚེ། །བཅོས་མའི་ལྟ་སྒོམ་ཐམས་
ཅད་ཐད་ཀར་ཞིག །རང་བབས་རྗེན་པར་རང་གནས་ཤུགས་ལ་འཆར།།
ཇི་སྲིད་ངོས་བཟུང་ཞེན་པའི་བློ་ཡོད་པ། །དེ་སྲིད་རྟོགས་པའི་གཟེབ་
ཡིན་འཆིང་བྱེད་ཉིད། །ནམ་ཞིག་བློ་ཟད་རིག་པར་ཕྱམ་གཅིག་པ། །དེ་
138



ཞལ་གདམས་ཕྱོགས་བསྡུས།
ཚེ་ཆོས་ཀུན་དེ་ཡིན་སྤང་བླང་མེད། །སྣང་སེམས་རོ་གཅིག་ཆུ་དང་རྦ་
རླབས་འདྲ། །རང་གྲོལ་རྒྱ་ཡན་འཛིན་པའི་ཡུལ་ལས་འདས། །ཐོག་
བབས་རང་ཤར་བསྒོམ་དང་མི་བསྒོམ་མེད། །དེ་ཚེ་རྟོགས་པའི་དེ་ཉིད་
མཐོང་བ་ལགས། །དྲིན་ཆེན་བླ་མ་རྫོགས་པའི་སངས་རྒྱས་དེའི། །
བཀའ་བཞིན་བསྒྲུབས་ནས་དབེན་པའི་གངས་ཁྲོད་དུ། །སྒྲུབ་པ་ལྷུར་
ལེན་དམ་པའི་རྗེས་སྐྱེས་ཁྱོད། །སྐྱིད་པ་སྟོང་གི་ཡང་རྩེ་མ་ལགས་སམ།།
དཔལ་ལྡན་བླ་མ་ཡེ་ཤེས་རྡོ་རྗེའི་སྐུ། །འགྱུར་མེད་རིག་སྟོང་གཤིས་སུ་
རོ་གཅིག་པའི། །རང་ཞལ་དེ་མཐོང་སྐལ་བཟང་གྲོགས་ཁྱེད་ལ། །བླ་
མ་མཆོག་དང་འདུ་འབྲལ་ ཇི་ལྟར་སྲིད། །ཟོལ་མེད་གུས་པས་བླ་མ་
མཆོག་བསྟེན་ནས། །བཀའ་བཞིན་བསྒྲུབ་ཅིང་སྲི་ཞུས་མཉེས་པར་
མཛོད། །དགོངས་པ་གཏད་པས་དོན་བརྒྱུད་བྱིན་རླབས་འཐོབ། །དལ་
འབྱོར་དོན་དང་ལྡན་ནོ་ཆོས་ཀྱི་གྲོགས། །ཟ་ཟིའི་ཉམས་དང་འདྲེས་
པའི་འོད་གསལ་ཙམ། །མ་ཡིན་དོན་གྱི་གནས་ལུགས་རྗེན་པའི་ཞལ། །
མངོན་སུམ་རྟོགས་ལ་རིངས་པའི་སྐལ་བཟང་ཁྱོད། །དམ་པའི་ཐུགས་
སྲས་ལགས་སྙམ་སྙིང་ནས་སྤྲོ། །མོས་གུས་ཁོ་ནས་ཐོག་མཐའ་བར་
ཀུན་ཏུ། །ཟབ་མོའི་ལམ་བཟང་གེགས་མེད་མཐར་ཕྱིན་ཏེ། །བླ་མ་
མཆོག་དང་དགོངས་པ་དབྱེར་མེད་དུ། །འདྲེས་པའི་སྐལ་བཟང་ཁྱོད་
མིན་སུ་ཡིས་རྙེད། །གངས་རིའི་ཉེ་འདབས་གྲུབ་པའི་བསྟི་གནས་དེར། །
བརྩོན་པས་ཉམས་ལེན་སྒྲུབ་པ་མཐར་ཕྱིན་ཏེ། །གྲུབ་འབྲས་མངོན་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གྱུར་རང་གཞན་དོན་གཉིས་འགྲུབ། །དེ་འདྲའི་ཕུན་སུམ་ཚོགས་པའི་
བཀྲ་ཤིས་ཤོག །ཅེས་ཡ་མཚར་གང་དྲན་ནང་ལུགས་སུ་ཕུལ་བ་དགེ། འགྱུར་མེད་ཚེ་རིང་
ལའོ། །
༄༅། །མཆིད་ལན་ཐེ་ཚོམ་སྒྲོག་འགྲོལ།
སྐུ་གསུམ་སྤྱི་གཟུགས་རྡོ་རྗེ་འཆང་། །སངས་རྒྱས་གཞན་ཕན་
སྣང་བ་དེས། །ཁྱེད་དང་བདག་བཅས་བྱང་ཆུབ་བར། །འབྲལ་མེད་
རྗེས་སུ་ འཛིན་གྱུར་ཅིག །ཀྱེ་ལགས་ གསོན་དང་རྣལ་འབྱོར་པ། །
བདག་འདྲ་རྣམ་གཡེང་ཁོལ་པོ་རུ། །རྟག་པར་འཕྱན་པས་ཟབ་མོའི་
དོན། །ཇི་བཞིན་སྨྲ་བ་ཁྲེལ་བའི་རྒྱུ། །འོན་ཀྱང་སངས་རྒྱས་གཞན་ཕན་
པ། །རིགས་ཀྱི་བདག་པོར་ཐོབ་ཙམ་ནས། །སོ་སོའི་སྐལ་བའི་རྗེས་
འགྲོ་བའི། །གོ་མྱོང་རྟོགས་པ་གང་རུང་རེ། །མི་ཐོབ་ཤེས་བྱར་སྲིད་མིན་
པ། །འདི་འདྲ་འབྲེལ་ཚད་དོན་ལྡན་གྱི། །འཕགས་པ་ཆེན་པོའི་ཁྱད་
ཆོས་སུ། །ཤེས་པའི་ཡིད་ཆེས་སྙིང་ནས་ཐོབ། །བདག་ཀྱང་དྲིན་ཆེན་
ཆོས་རྗེ་དེའི། །གསུང་གི་བདུད་རྩིས་སྐྱོང་ནས་སླར། །ཡིད་ཆེས་བློ་
གཏད་གཅིག་ཆོག་ཏུ། །མོས་གུས་གསོལ་བ་བཏབ་བཏབ་ནས། །དེང་
སང་ཆོས་དང་བླ་མ་གཞན། །སུ་ལའང་འགྲམ་ཆུ་མི་ལྡང་ཙམ། །བློ་
ཐག་ཆོད་པའི་ཉམས་མྱོང་གདེང། །མ་རྫུན་ཙམ་ཞིག་ངེས་པར་ཐོབ། །
དེ་ཕྱིར་ཆོས་མཐུན་སྙིང་གི་གྲོགས། །ཁྱེད་ལ་མཆིད་ལན་ཅུང་ཟད་ཞིག །
140



ཞལ་གདམས་ཕྱོགས་བསྡུས།
གསང་གཏམ་ནང་མར་ཕུལ་ལ་གསོན། །གཞན་གྱིས་ཐོས་ན་ཁྲེལ་བའི་
རྒྱུ། །ཁྱེད་ཀྱི་གསུང་བྲིས་འབྱོར་བའི་དོན། །རང་གནས་རང་བབས་
ཤུགས་འབྱུང་གཤིས། །རང་གསལ་ཟང་ཐལ་བརྗོད་མེད་ཀྱི། །ཉམས་
མྱོང་རྒྱུད་ལ་འབྱོར་བ་དེ། །གཤིས་ཀྱི་བཞུགས་ཚུལ་ཡིན་མོད་ཀྱང་། །
ངེས་ཤེས་དགའ་སྤྲོའི་ཉམས་དང་བཅས། །སྙེམས་ཀྱི་དྲོད་ཁ་རྟོལ་བའི་
ཉམས། །ཡིད་ཆེས་དང་པོའི་ལས་ཅན་གྱི། །ཉམས་དང་འདྲེས་པའི་
འོད་གསལ་ཡིན། །དེ་དུས་གསལ་གསལ་སྟོང་སྟོང་སོགས། །གདེང་
ཁེལ་ཡིད་ཆེས་ཡུལ་དེ་ཀ། །གཏད་མེད་ཁུངས་མེད་དུ་སོང་བས། །
ཁེངས་རློམ་སྒོམ་བློའི་འཆིང་བ་གྲོལ། །ཐ་མལ་ཤེས་པ་རང་བབས་
གཤིས། །མྱོང་བྱ་བྲལ་བའི་ངང་ཉིད་དུ། །ངེས་བཟུང་རྡུལ་ཙམ་མེད་
པར་བསྐྱུར། །གཞན་དུ་འཕྲོ་གནས་གང་ལ་ཡང་། །ཤེས་རིག་ཡིན་ཕྱིར་
ཟང་ཐལ་གྱི། །ཡེ་ཤེས་འབྲལ་མ་མྱོང་བ་ཡི། །རང་ངོ་རྗེན་པར་མཐོང་
ནས་སླར། །བསྒོམ་པ་ཆེད་དུ་མི་འཚོལ་ཞིང་། །མགྲོན་པོ་རང་ཡུལ་
སླེབས་པ་བཞིན། །ཁོང་ཡངས་བློ་བདེ་ལྷོད་ཆགས་པས། །སྙེམས་ཐག་
ནང་ནས་ཆོད་པ་ཞིག །འདུག་ན་བླ་མའི་བཀའ་དྲིན་གྱིས། །རྟོགས་
པའི་སྣེ་ཟིན་ཨ་ཐོ་བ། །བདག་ཅག་སྐལ་བ་མི་དམན་པས། །བླ་མ་
སངས་རྒྱས་དངོས་དང་མཇལ། །དེ་ཕྱིར་ཡིད་ཆེས་མོས་གུས་ཀྱིས། །
གསོལ་བ་ཐོབ་དང་དོན་བརྒྱུད་ཀྱི། །འཕོ་བ་དངོས་སུ་ཐོབ་ནས་སླར། །
བློས་བྱས་ཉམས་ཀྱི་ཞེན་པ་ཟད། །བློ་བྲལ་རིག་པ་རྗེན་ལ་བུད། །འདི་
141



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དང་བར་དོ་གང་རུང་དུ། །ནམ་ཡང་བསླུ་བ་ཡོད་རེ་སྐན། །
ལགས། སྤྱིར་བླ་མ་ཐམས་ཅད་སངས་རྒྱས་ཏེ། །སངས་རྒྱས་
ཐམས་ཅད་བླ་མར་སྣང་། །ཞེས་པ་ལྟར་བླ་མ་ལ་ཁྱད་པར་ཅི་ཡོད་དེ།
རང་རང་སོ་སོའི་སྤྱོད་ཡུལ་དུ་དངོས་སུ་ཕེབས་པའི་རང་ཅག་གི་བླ་མ་
རྣམ་གཉིས་ལྟ་བུ་ལ་མཚོན་ན། ངེས་པར་གཤེགས་བཞུགས་གཉིས་
ཀའི་དུས་སུ་འོད་གསལ་སྙིང་པོའི་ལམ་མཐར་ཕྱིན་པའི་རྟགས་ཚད་
མཐོང་ཆོས་སུ་མཇལ་དུ་ཡོད་པ་ལ་སུས་ཀྱང་ཡིད་ཆེས་པའི་གནས་དེ་
ཀ་ལགས་ཕྱིར། རྟག་པར་གསོལ་བ་ཐོབ་དང་དེ་ལས་ལྷག་པའི་གེགས་
སེལ་དང་བོགས་འབྱིན་ཅི་ཡང་མེད་ངེས་པ་ཡིན། ག་ལེར་ལྟོས་དང་ཨེ་
བདེན་ཤེས་ཡོང་། སེམས་ངོ་མ་གཡེང་ཙམ་གྱི་ངང་ནས་གདངས་མོས་
གུས་དང་སྙིང་རྗེར་ཤར་ཐུབ་པ་བྱུང་ན་དེ་ལས་ལྷག་པ་ཅི་ཡོད། ལར་
རྟོག་པ་ཞིག་ཡིན་ཕན་ཆད་དེ་དག་གི་རང་ངོ་ཟང་ཐལ་ངོས་བཟུང་ལས་
འདས་པ་ཞིག་ཏུ་ཡེ་ནས་ཡོད་པ་ངོས་ཟིན་ཕན་ཆད། རྟོག་མི་རྟོག་ལ་
ཁྱད་པར་མེད་པས། རྒྱལ་བ་ཀློང་ཆེན་པས་ཀྱང༌། རྒྱ་ཡན་ཡུལ་ལ་
འཇུག་ཀྱང་གང་བདེར་ཐོང་། གསུངས་པ་སོགས་ཀྱང་འདི་དང་འདྲ།
གཞན་འདིར་བསྡོང་ཅི་ཞུ་མ་དྲན་པས་ཉིད་ནས་ཐུགས་ལ་གང་དྲན་
གསུང་ཤོག་དང་ག་ལེར་རང་གིས་གང་ཤེས་རིམ་པར་ཞུ་ཆོག །འགྱུར་
མེད་ཚེ་རིང་ལ་མགོན་པོ་ནས།
142



ཞལ་གདམས་ཕྱོགས་བསྡུས།
༄༅། །འཕྲང་སྒྲོལ་ཟླ་བའི་སྒྲོན་མེ།
རྗེ་མཐོང་ཐོས་དྲན་རེག་དོན་ལྡན་པ། །བཀའ་དྲིན་འཁོར་མེད་
ཆོས་ཀྱི་རྗེ། །སངས་རྒྱས་གཞན་ཕན་སྣང་བ་དེས། །ཁྱེད་ལ་རྟག་ཏུ་
ཐུགས་རྗེས་སྐྱོངས། །གསོན་དང་སྐལ་ལྡན་རྡོ་རྗེའི་མཆེད། །འོ་སྐོལ་
དལ་འབྱོར་མི་ལུས་ཐོབ། །རང་ དབང་ རང་ལ་ཡོད་དུས་ འདིར། །
གཏན་འདུན་སྒྲུབ་པའི་དུས་ཡིན་པས། །ཐོག་མར་བླ་མ་བསྟེན་དུས་
སུ། །སངས་རྒྱས་དངོས་ཀྱི་འདུ་ཤེས་བསྐྱེད། །ཅི་གསུང་བཀའ་ལ་ཚད་
མར་ འཛིན། །མཉེས་པ་གསུམ་གྱིས་ཞབས་ཏོག་སྒྲུབ། །ཐེག་པ་སྣ་
ཚོགས་ཆོས་ཀྱི་ཚུལ། །མདོ་དང་བསྟན་བཅོས་ཇི་སྙེད་ཀྱིས། །གཏན་ལ་
ཕབས་པའི་རྣམ་གྲངས་ཀུན། །མཐའ་དག་བསླབ་ཀྱིས་མི་ལང་ཡང་། །
ཐུན་མོང་ཐེག་པའི་ལྟ་གྲུབ་གཞུང་། །གྲུབ་མཐའ་བཞི་རུ་བསྡུས་པའི་
དོན། །འཕགས་ཡུལ་མཁས་པའི་གསུང་ཚད་མ། །གཞུང་ཆེན་བཅུ་
གསུམ་ཉིད་ལ་བསླབ། །དེ་རྗེས་གསང་བ་བླ་མེད་ཀྱི། །སྨིན་བྱེད་དབང་
བཞིས་རྒྱུད་སྦྱངས་ནས། །གསང་བ་བླ་མེད་སྤྱིའི་ཏན། །སྒྱུ་འཕྲུལ་དྲྭ་བ་
ཆེན་པོར་འཇུག །དེ་ནས་ཟབ་པ་མན་ངག་གཞུང༌། །བསྟན་པ་ཡོངས་
རྫོགས་ཉམས་ལེན་གནད། །ཚང་ལ་མ་ནོར་ངལ་གསོ་གསུམ། །དོན་
ཁྲིད་བཅས་ལ་ཅིས་ཀྱང་སློབས། །ཐུན་མོང་སྔོན་འགྲོའི་རྒྱུད་སྦྱངས་
ནས། །ཐུན་མིན་གསང་ཆེན་ངེས་པའི་གནད། །སྙིང་ཐིག་གསང་བའི་
143



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མན་ངག་ནི། །ཀུན་མཁྱེན་ཆོས་རྗེའི་གསུང་རབ་བཞིན། །ངེས་ཤེས་སྒྲོ་
འདོགས་ཆོད་ངེས་ཤིག །བླ་མའི་ཞལ་ལ་དྲིས་ཏེ་སློབ། །དེ་ཡང་གོ་
ཡུལ་ཙམ་མིན་པའི། །མངོན་སུམ་རང་ཐོག་གནད་ལ་དབབ། །ཐོས་
བྲལ་བླུན་པོའི་ཚིག་ཚོགས་དང༌། །ཐོས་མང་འཇུར་བུའི་རྟོག་དཔྱོད་
གཉིས། །ལམ་གྱི་གེགས་སུ་ཆེ་བས་ན། །ཁོངས་ཁྲོལ་ལྷོད་ཆགས་གུ་
ཡངས་དགོས། །རང་ངོ་ཟང་ཐལ་རྗེན་པ་ལ། །ངོས་བཟུང་རྡུལ་ཙམ་
མེད་མོད་ཀྱང་། །ཕྱོགས་མ་མཐོང་བའི་སད་སུད་ཀྱིས། །ཧོལ་རྒྱུག་མི་
བྱེད་གནད་ལ་བོར། །ཆེད་དུ་ཞེན་པའི་གཏད་སོ་ཡིས། །གནས་ལུགས་
རང་ཞལ་སྒྲིབ་མོད་ཀྱང་། །ཧ་ཅང་གཏད་མེད་དགོས་སྙམ་འདི། །ཀུན་
རྟོག་རང་ངོར་དག་པ་དགོས། །དུག་ལྔ་ལ་སོགས་ཅི་སྐྱེས་ཀྱང་། །ཤར་
མཁན་རང་གི་གཤིས་ལུགས་སུ། །ཟང་ཐལ་རང་ངོ་སྐྱོང་ཤེས་ན། །
གནས་འགྱུ་དུ་མ་རོ་གཅིག་འགྲོ། །
༄༅། །འདི་ཕྱི་བར་དོའི་ལམ་ཁྱེར་དམ་པའི་ཞལ་ལུང་།
སྲས་བཅས་རྒྱལ་བའི་མཁྱེན་བརྩེ་དང༌། །ཐབས་མཁས་ནུས་
མཐུ་གཅིག་བསྡུས་པ། །མཚུངས་མེད་དཔལ་ལྡན་བླ་མ་ལ། །དངོས་པོ་
ཀུན་གྱིས་ ཕྱག་ འཚལ་ཏེ། །ཆོས་དང་མཐུན་ པའི་བསླབ་བྱ་འདི། །
ལེགས་ པར་ བཤད་ ཀྱིས་ ཡིད་ལ་ཟུང་། །ཀྱེ་ལགས་ ཁམས་ གསུམ་
འཁོར་བ་འདི། །འདུས་བྱས་ཉིད་དང་ཟག་བཅས་ཕྱིར། །ཐམས་ཅད་
144



ཞལ་གདམས་ཕྱོགས་བསྡུས།
སྡུག་བསྔལ་རང་བཞིན་ཏེ། །མི་རྟག་སྙིང་པོ་མེད་པ་ལགས། །ཁྱབ་དང་
འགྱུར་དང་སྡུག་བསྔལ་གྱི། །སྡུག་བསྔལ་ཉིད་ཕྱིར་སྲིད་འདི་ལ། །མེ་
དང་མཚོན་དང་གཡང་ས་དང༌། །དུག་དང་རྒྱལ་པོའི་ཁྲི་མུན་ལྟར། །
འཇིགས་ཤིང་སྐྱོ་བ་བསྐྱེད་པར་མཛོད། །ཕྱི་སྣོད་ནང་བཅུད་གནས་དང་
དུས། །མཛའ་གྲོགས་ལོངས་སྤྱོད་སྙན་གྲགས་སོགས། །གང་ཡང་གློག་
དང་ཆུ་བུར་བཞིན། །འགྱུར་བཅས་སྙིང་པོ་མེད་པའི་ཕྱིར། །གང་ལའང་
བློ་གཏད་མི་ཐུབ་ཅིང་། །ངེས་པར་བསླུ་བའི་ཚུལ་བསམ་སྟེ། །ཆོས་
བརྒྱད་ཚེ་འདིའི་སྣང་བ་ལ། །ཞེན་པ་གཏིང་ནས་ལྡོག་པར་མཛོད། །
སྲིད་ན་ལས་ཀྱི་གཞན་དབང་ཅན། །སྡུག་བསྔལ་ཞགས་པས་བཅིངས་
པ་ཡི། །སེམས་ཅན་ཕུང་པོ་འདི་ཀུན་ཀྱང་། །ངེས་པར་ཕ་མར་མ་གྱུར་
མེད། །དེས་ན་ བྱམས་དང་སྙིང་ རྗེ་ ཡིས། །ཀུན་ ལ་ བུ་ བཞིན་ རབ་
དམིགས་ཏེ། །སྲིད་པའི་སྡུག་བསྔལ་རྒྱུ་འབྲས་ལས། །སྒྲོལ་བར་འདོད་
པའི་སྙིང་སྟོབས་བསྐྱེད། །འགྱུར་མེད་གཏན་གྱི་བདེ་བ་ནི། །བླ་ན་མེད་
པའི་སངས་རྒྱས་ཏེ། །འཐོབ་བྱ་ཀུན་གྱི་མཆོག་ཡིན་པས། །དོན་གཉེར་
དམ་བཅའ་སྲོག་བཞིན་བསྲུང༌། །སངས་རྒྱས་གོ་འཕང་མ་ཐོབ་ན། །
རྣམ་པར་གྲོལ་ཡང་ཞི་བའི་མཐའ། །ཐེག་ཆེན་ལམ་གྱི་གེགས་སུ་ཆེ། །
དེ་ཕྱིར་འགྲོ་ཀུན་མར་ཤེས་པའི། །སྙིང་རྗེ་དྲག་པོའི་དམིགས་ཡུལ་དུ། །
བཟུང་ནས་སངས་རྒྱས་གོ་འཕང་ལ། །བདག་གིས་འགོད་ཅེས་དམ་
བཅའ་ཟུང་། །དུས་དང་རྣམ་པ་ཐམས་ཅད་དུ། །ཚུལ་དེ་མི་བརྗེད་
145



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གོམས་པར་བྱ། །དེ་ཡི་བསླབ་བྱ་ཕར་ཕྱིན་དྲུག །སྤྱོད་འཇུག་གཞུང་
ལྟར་འབད་པས་སྒྲུབ། །དེ་ལྟར་ཐེག་ཆེན་སྤྱིའི་ལམ་གྱི། །ཁོག་ཕུབ་མ་
ནོར་གཞིར་བཞག་ནས། །བྱེ་བྲག་ཐུན་མིན་གསང་ཆེན་གྱི། །ལམ་དང་
འབྲེལ་བའི་སྔོན་འགྲོ་དང་། །དངོས་གཞིའི་མན་ངག་ཁྲིད་གཞུང་ལས། །
ཇི་ལྟར་བསྟན་བཞིན་ནན་ཏན་མཛོད། །མདོར་ན་ཐེག་ཆེན་ལམ་ཀུན་
གྱི། །རྩ་བ་སྙིང་རྗེ་ཕྱོགས་མེད་དང་། །ཕྱི་བཤོལ་རྣམ་གཡེང་ལེ་ལོ་ཡི། །
གཉེན་པོར་མི་རྟག་འཆི་བ་སྒོམ། །གནས་ལུགས་རྟོགས་པའི་ཉེ་རྒྱུ་ནི། །
བླ་མར་སངས་རྒྱས་དངོས་མཐོང་བའི། །མོས་གུས་ཡིན་ཏེ་མེད་ཐབས་
མེད། །དེ་ཕྱིར་འདི་ལ་ནན་ཏན་མཛོད། །ཉམས་ལེན་དངོས་གཞིའི་
གནད་ལ་ནི། །ད་ལྟའི་ཤེས་པ་སོ་མའི་གཤིས། །རང་སར་ལྷོད་དེ་
བཞག་པའི་ཚེ། །ཚིག་དང་བརྗོད་པས་མི་མཚོན་པའི། །རང་གསལ་
རྗེན་པ་ལྷག་གེར་འཆར། །དེ་ལ་བཅས་བཅོས་སྤང་བླང་སོགས། །བློས་
བྱས་ཞེན་པས་མ་སླད་པར། །བར་སྣང་རྒྱ་མཚོ་མེ་ལོང་ལྟར། །རང་
དྭངས་སྤྲོ་བསྡུ་བྲལ་བར་སྐྱོང་། །རྩལ་གྱི་རྣམ་རྟོག་ཅི་ཤར་ཡང༌། །
དགག་སྒྲུབ་རེ་དོགས་མ་བྱེད་པ། །འཆར་གཞི་ཟང་ཐལ་ངོ་ཤེས་པའི། །
རང་དྭངས་རང་གསལ་སྐྱོང་བ་གནད། །ཕྱི་རོལ་ཡུལ་རྐྱེན་བཟང་ངན་
དང༌། །བདེ་སྡུག་ཆགས་སྡང་དྲག་པོ་ཡི། །བློ་རྒོད་སྐྱེས་ཚེ་ངོས་བཟུང་
སྟེ། །རང་དྭངས་ཟང་ཐལ་དེ་གར་གློད། །གང་ཡང་ལམ་གྱི་གྲོགས་སུ་
འཆར། །མདོར་ན་རང་བབས་སེང་ངེ་བའི། །རང་ངོ་བརྗོད་པས་མི་
146



ཞལ་གདམས་ཕྱོགས་བསྡུས།
མཚོན་པའི། །ཟང་ཐལ་རྒྱུན་ཆད་མེད་པ་འདི། །འཕྲོ་གནས་གང་གི་
དུས་ན་ཡང་། །ངོས་ཟིན་ངང་ལ་རང་བབས་སྐྱོང་། །ཉམས་དང་རྨི་ལམ་
མངོན་ཤེས་དང༌། །མཐོང་སྣང་སྣ་ཚོགས་ཅི་ཤར་ཡང་། །བདེན་མེད་རྨི་
ལམ་དངོས་ཉིད་དུ། །ཐག་བཅད་རྩིས་གདབ་མེད་པའི་ངང་། །བླ་མར་
གསོལ་བཏབ་རང་བབས་གཤིས། །ཤུགས་འབྱུང་དེ་གའི་ངོ་བོར་གློད། །
དེས་ནི་གེགས་དང་གོལ་ས་ཆོད། །མ་ནོར་རྟོགས་པའི་ཕ་ཕོགས་འཐོབ།།
འཆི་བ་ཐོག་བབས་བྱུང་ན་ཡང་། །སྤྱི་བོར་བླ་མའི་རྣལ་འབྱོར་བསྒོམ། །
མོས་གུས་དྲག་པོས་གསོལ་བ་ཐོབ། །རང་ཉིད་འོད་དམར་གོང་བུ་ནི། །
མེ་སྟག་ཡལ་བ་ཇི་བཞིན་དུ། །བླ་མའི་ཐུགས་ཀར་ཐིམ་པར་དམིགས། །
རྗེས་ཤེས་ཟང་ཐལ་ངང་ལ་བཞག །མ་ཡེངས་དྲན་པ་གཞུང་ལ་སྲོང་། །
བར་དོའི་སྣང་བ་འཆར་བའི་ཚེ། །རང་སྣང་ཡིན་པར་ཐག་བཅད་དེ། །
མ་བཅོས་གཉུག་མའི་ངང་ལ་བཞག །བློ་ཡི་སྤྲོས་པ་མ་ཆོད་ན། །བདེ་
བ་ཅན་དང་པདྨ་འོད། །གང་འདོད་ཞིང་དེར་མངོན་སུམ་དུ། །འགྲོ་བའི་
འདུན་པ་དྲག་ཏུ་གཏད། །རང་བབས་སོ་མའི་ངང་ལ་བཞག །དེ་ཡིས་
འདི་ཕྱི་བར་དོ་གསུམ། །ལམ་འཁྱེར་མན་ངག་གནད་ཀུན་ཚང་། །འདི་
བཞིན་ཉམས་སུ་ལེན་ནུས་ན། །དལ་འབྱོར་དོན་དང་ལྡན་པར་འགྱུར། །
དེ་སྐད་ཆོས་དང་མཐུན་པའི་གཏམ། །དམ་པའི་ཞལ་ལུང་མ་ནོར་བ། །
རང་བློར་ངེས་པ་གང་སྐྱེས་རྣམས། །ཕུལ་འདི་སྙིང་གི་དཀྱིལ་དུ་ཟུང་། ། དད་ལྡན་
སློབ་མས་བསྐུལ་བའི་ངོར། །ཡོངས་འཛིན་ཡོན་ཏན་མགོན་པོས་བྲིས། །
147



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །རྩོལ་མེད་ཡེ་རྫོགས་ཀྱི་གདམས་ཕྲན་
ཡིད་དབྱོད་འཕྲང་སྒྲོལ།
ཧོ་ཧོ། བློ་བྲལ་ཆོས་ཟད་ཀྱི་རང་ངོ༌། །ཞེན་མེད་རྒྱ་ཡན་དུ་སྐྱོང་
བས། །བློས་བྱས་ལྟ་སྒོམ་གྱི་འཇོག་སོ། །བྱ་ལམ་རྗེས་མེད་དུ་ཡལ་
སོང༌། །དམིགས་གཏད་སེམས་འཛིན་གྱི་རེ་དོགས། །བཙལ་ཀྱང་རྙེད་
ཚོད་ནི་མི་གདའ། །རང་བབས་ཆོས་ཉིད་དུ་འདུག་པ། །ཨ་འཐས་
འཕྲང་གཅུར་དེས་ཅི་བྱ། །རྩོལ་བཅས་ས་ལམ་གྱི་སྦྱང་བགྲོད། །རྩོལ་
མེད་ཡེ་རྫོགས་སུ་འདུག་པས། །རེ་འདོད་ཡིད་སྨོན་གྱི་ཞེན་པ། །སྨིག་
རྒྱུའི་རི་མོ་བཞིན་ཡལ་སོང༌། །ཞེས་ཀྱང་ཉམས་མཚར་དུ་འཇིགས་མེད་ཡོན་ཏན་
མགོན་པོས་སྨྲས་སོ། །
༄༅། །བློ་གསལ་གཞོན་ནུ་ལ་སྤྲིངས་པའི་གཏམ་
དཔྱིད་ཀྱི་ཀོ་ཧུའི་དབྱངས་སྙན།
གཞོན་ནུ་དོན་ཐམས་ཅད་གྲུབ་པ་ལ་ཕྱག་འཚལ་ལོ། །མཐོ་རིས་
དཔལ་ཀུན་རྫོགས་པའི་རྒྱལ་པོའི་རྒྱལ་སྲིད། །མི་གཙང་རུལ་བ་བཞིན་
དུ་སྤངས་ནས་སླར། །དཀའ་ཐུབ་ཞི་བའི་ཚུལ་གྱིས་ཆོས་མཆོག་གི། །
བདུད་རྩི་མཆོག་རབ་བརྙེས་པ་དེར་ཕྱག་འཚལ། །ཀྱེ་ལགས་ལེགས་
བྱས་འབུམ་གྱི་ཚོང་ཟོང་གིས། །རྙེད་དཀའི་མཐོ་རིས་རྟེན་མཆོག་ཐོབ་
ནས་སླར། །ངན་འགྲོའི་གཅོང་རོང་བཟོད་དཀའ་བསམ་བཞིན་དུ། །
148



ཞལ་གདམས་ཕྱོགས་བསྡུས།
འཇུག་པའི་སྐྱེ་བོ་གདོན་གྱིས་གཙེས་པར་ཟད། །ཡོན་ཏན་ཀུན་ གྱི་
འབྱུང་ གནས་ ཕན་བདེའི་གཞི། །རྒྱལ་བསྟན་ལུང་དང་རྟོགས་ པའི་
བདག་ཉིད་ཅན། །གང་ལ་དད་པས་འཇུག་པའི་སྐལ་བཟང་དེ། །ལྷ་
དབང་ལྷ་ཡི་དཔལ་གྱིས་མཚོན་ནུས་མིན། །ལང་ཚོ་དང་པོའི་ དུས་
འདིར་བག་ཡོད་ཀྱིས། །ཞི་དུལ་དམ་པའི་སྤྱོད་ལ་མ་བསླབ་ན། །ཕྱིས་
ནས་ན་ཚོད་ཐལ་བའི་གནས་ཐོབ་ཚེ། །མི་བཟོད་འགྱོད་པའི་མེ་ཡིས་
གདུང་བར་འགྱུར། །ཐུབ་པ་ཆོས་ཀྱི་རྒྱལ་པོའི་གསུང་གི་མཛོད། །ཀུན་
གྱི་གཞི་དང་སྙིང་པོར་གྱུར་པ་ནི། །ཆོས་འདུལ་བདུད་རྩིའི་གཏེར་ལས་
གཞན་མེད་པས། །ཐར་འདོད་རྣམས་ཀྱི་འཇུག་སྒོ་འདི་ཁོ་ན། །སྒོ་
གསུམ་ཞི་བའི་སྤྱོད་ལམ་དྲང་སྲོང་བཞིན། །ལྷ་དང་བཅས་པའི་ཡིད་
རབ་དྭངས་བྱེད་ཅིང༌། །ཕྱོགས་བཅུའི་ཞིང་མང་དག་ན་རབ་གྲགས་
པའི། །ཚུལ་ལྡན་སྐྱེས་བུ་ས་སྟེང་མཛེས་པའི་རྒྱན། །ཡོན་ཏན་ཚོགས་
མང་དབྱར་གྱི་ཆུ་གཏེར་བཞིན། །གོང་ནས་གོང་འཕེལ་ཚུལ་ལྡན་སྐྱེས་
བུ་དེ། །ལྷར་བཅས་ཞིང་ན་མཆོད་པའི་གནས་ཡིན་ཏེ། །ཚངས་སོགས་
ཆེ་དགུའི་ཕྱག་གི་འོས་སུ་འགྱུར། །ཕྱོགས་བཅུའི་རྒྱལ་དང་དེ་སྲས་
མཆོག་རྣམས་ཀྱང་། །ཚུལ་ལྡན་སྐྱེས་བུ་སྲས་ཀྱི་ཐུ་བོར་དགོངས། །སྨོན་
པའི་དོན་འགྲུབ་འབྲེལ་ཚད་དོན་དང་ལྡན། །བདེ་བར་ཚེ་ཡི་དུས་བྱེད་
དག་ཞིང་འགྲོ། །དེ་སླད་ཡོན་ཏན་བྱེ་བའི་གཞིར་གྱུར་པ། །སངས་རྒྱས་
དགྱེས་པའི་ལམ་བཟང་ཚུལ་ཁྲིམས་མཆོག །མིག་གི་འབྲས་བཞིན་རྟག་
149



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཏུ་བསྲུང་བགྱིད་པའི། །སྐྱེས་མཆོག་དེ་ལ་ཐུབ་པའི་སྲས་ཞེས་བརྗོད། །
ཁྲིམས་འཆལ་ཉེས་པའི་དུག་གིས་ཁོང་སླད་པའི། །ཚུལ་འཆོས་གཟབ་
འཕྱོར་ངན་སྐྱུག་བུམ་པ་བཞིན། །ཀུན་གྱིས་སྨད་ཅིང་ཐར་པའི་སྲོག་
སྟོར་ནས། །ཤི་བའི་རོ་བཞིན་ངན་འགྲོའི་གཡང་ལ་ལྟུང་། །དང་པོའི་
ལས་ཅན་གྲོགས་ཀྱི་གཞན་དབང་གིས། །བཟང་ངན་སྤྱོད་ལམ་དེ་ཡི་
རྗེས་འགྲོ་ཕྱིར། །ཚུལ་ལྡན་མང་ཐོས་དམ་པའི་ངང་ཚུལ་ཅན། །དགེ་
བའི་བཤེས་གྲོགས་སྲོག་དང་མིག་བཞིན་བསྟེན། །ཐོག་མ་མེད་ནས་
རྨོངས་པའི་གཞན་དབང་གིས། །སྲིད་པའི་འཁོར་ལོ་གཅིག་ནས་གཅིག་
བརྒྱུད་དེ། །མི་བཟད་སྲིད་པའི་སྡུག་བསྔལ་མཚོར་བྱིངས་ནས། །ཐར་
བའི་དུས་མེད་བསམ་བཞིན་སྐྱོ་བ་འཕེལ། །རྨོངས་པའི་གཉེན་པོ་ཤེས་
རབ་སྒྲོན་མེ་སྟེ། །དེ་ཡང་ཐོག་མར་ཐོས་པའི་རྒྱུ་མཐུན་ལས། །སྐྱེ་བ་
ངེས་ ཕྱིར་ ཐོས་ པ་ དམ་ པའི་ ལམ། །ཐར་འདོད་རྣམས་ ཀྱི་ཐོག་མའི་
འཇུག་སྒོ་ཡིན། །ཆོས་དང་ཆོས་མིན་རྣམ་པར་འབྱེད་པའི་བློ། །གང་
ལས་འབྱུང་བའི་དགེ་ལེགས་ཀུན་གྱི་གཞི། །ཐོས་པ་རིན་ཆེན་སྒྲོན་མེ་
སྐྱེ་དགུའི་མིག །འདི་བྲལ་སྐྱེས་བུ་དམུས་ལོང་ཐང་འཁྱམས་འདྲ། །
ཚིག་གཅིག་ཤེས་ཀྱང་ཕྱོགས་རེའི་རྨོངས་པ་སེལ། །མང་ཐོས་མཐར་
ཕྱིན་ཀུན་མཁྱེན་ཡེ་ཤེས་འཐོབ། །ལམ་དང་འབྲས་བུའི་ཡོན་ཏན་ཇི་
སྙེད་ཀྱང༌། །ཐོས་པ་དམ་པའི་འབྲས་བུར་སུ་ཡིས་བསྙོན། །འདི་ན་
ཐོས་བྲལ་སྐྱེས་བུ་ཁྱི་ཕག་བཞིན། །བཟའ་བཏུང་རྙེད་འཚོལ་ཁོ་ནས་ཚེ་
150



ཞལ་གདམས་ཕྱོགས་བསྡུས།
མཐར་གཏུགས། །འཆི་ཚེ་སྡིག་པའི་ཁུར་གྱིས་རབ་ནོན་ཏེ། །འགྱོད་
པའི་མེས་གདུང་འོག་ནས་འོག་ཏུ་འགྲོ། །ཐོས་ལྡན་སྐྱེས་བུ་ལྷ་ཡི་རྒྱལ་
པོ་བཞིན། །ཀུན་གྱིས་བཀུར་ཞིང་ཡོན་ཏན་འབྱོར་བས་ཕྱུག །ས་སྟེང་
མཛེས་པའི་རྒྱན་གྱུར་ནམ་ཞིག་ན། །ལྷར་བཅས་འདྲེན་པ་མཆོག་གི་གོ་
འཕང་ཐོབ། །དེ་ཕྱིར་ད་རེས་དལ་བའི་རྟེན་བཟང་འདི། །དོན་ལྡན་
ཆོས་ཀྱི་སྙིང་པོར་བགྱིད་སླད་དུ། །ཉིན་མཚན་མི་དལ་བརྩོན་པ་ལྷུར་
ལེན་པས། །ཚུལ་གནས་ཐོས་བསམ་ཁོ་ནར་ནན་ཏན་མཛོད། །མ་བ་
སླབ་བཞིན་དུ་ཆོས་ཀུན་མཁྱེན་པ་ནི། །འགའ་ཡང་མི་སྲིད་བསླབ་ན་མི་
ཤེས་པའི། །རྨོངས་པ་རྟག་པ་སྲིད་ན་ཡོད་མིན་པས། །ཇི་ཙམ་བསླབ་
པ་དེ་ཙམ་ཤེས་རབ་འཕེལ། །ཐོག་མར་བསླབ་པའི་དུས་ན་སྙིང་སྟོབས་
ཀྱིས། །བརྩོན་པ་རྒྱུན་བསྲིངས་ངང་རིང་བློ་བརྟན་པས། །འདྲིས་ཤིང་
གོམས་ལས་བློ་གྲོས་མཐུ་ཐོབ་ཚེ། །སྤྲོ་བ་གོང་འཕེལ་ཚོང་པས་ཁེ་ཐོབ་
བཞིན། །བདག་བློ་གཉེན་ལ་ཞེན་པའི་བརྩེ་གདུང་གིས། །ལེགས་ལམ་
ལྷག་བསམ་ཟླ་ལྟར་དཀར་བའི་གཏམ། །རིགས་རུས་ཆོ་འབྲང་འདྲེས་
པའི་གྲོགས་ཁྱེད་ལ། །ཕུལ་འདི་སྙིང་གི་དྭངས་མར་ཟུང་ཞིག་གུ། །བཀྲ་
ཤིས་མཆོག་གསུམ་རིན་ཆེན་བླ་བྲེ་ལས། །བཀྲ་ཤིས་ཆོས་དཀར་མུ་
ཏིག་ཕྲེང་སྤྲོ་བས། །བཀྲ་ཤིས་ཐོག་མཐའ་བར་གྱི་ལམ་བཟང་གི། །
བཀྲ་ཤིས་དཔལ་དེས་ཁྱོད་ལ་སྲུང་གྱུར་ཅིག །ཅེས་པའང་སྙིང་ལྟར་གཅེས་པའི་
གཞོན་ནུ་ཤྲཱི་ནཱ་ཐ་ལ་མཁན་མིང་རྒན་བུ་ཡོན་ཏན་མགོན་པོ་ནས་བསླབ་བྱ་དྲང་པོར་ཕུལ་བ་དགེ །
བ
151



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །བྱིན་རླབས་ལམ་ཁྱེར་སྙིང་པོའི་ཡང་བཅུད།
ཀྱེ་ལགས་དལ་རྟེན་རིན་ཆེན་རྙེད་དུས་འདིར། །སྙིང་ནས་སྙིང་
པོའི་དོན་ལ་མ་འབད་ན། །ཕྱི་ནས་འདི་འདྲའི་ལུས་རྙེད་མི་འགྱུར་བས།།
ཉིན་མཚན་མི་དལ་བརྩོན་པས་སྒྲུབ་པ་མཛོད། །སེམས་ངོ་འཕྲོད་ཀྱང་
གོམས་པས་མ་སྦྱང་ན། །རྟོག་པ་རྐྱེན་འཆོར་ཉོན་མོངས་དབང་འགྱུར་
བས། །ཐུན་དང་ཐུན་མཚམས་གནས་སྐབས་གང་ལ་ཡང་། །ཡེངས་
མེད་དྲན་པས་རྒྱུད་ལ་འདྲིས་པར་མཛོད། །ཧ་ཅང་སྒྲིམ་དྲགས་བློ་ཡི་
གཟེངས་ལང་པས། །གང་ལྟར་སྐྱོང་ཡང་བཟེ་རེ་རྒྱུན་མི་འཆད། །བག་
ཡངས་ངང་ནས་ཞེན་མེད་རིག་པའི་འགྲོས། །ཤུགས་འབྱུང་ཟང་ཐལ་བློ་
ཡངས་ངང་ལ་ཞོག །རིག་སྟོང་ཟང་ཐལ་རང་ཞལ་མཇལ་བ་ན། །ལྷ་
དང་བླ་མ་ཀུན་དང་འདུ་འབྲལ་མེད། །གང་བྱུང་བྱིན་རླབས་ལམ་གྱི་
གྲོགས་སུ་འཆར། །དེ་འདྲའི་སྐལ་བཟང་མཆོག་ལ་རེག་གྱུར་ཅིག །
ཅེས་ཆོས་སྨན་ཕྲན་བུ་བཅས་རྒན་པོ་ཡོན་ཏན་མགོན་པོ་ནས་ཕུལ་བ་དགེ །
༄༅། །ཆོས་འདུལ་རིན་པོ་ཆེ་ལ་འཇུག་པའི་གཏམ་
ཞི་བསིལ་བདུད་རྩིའི་གྲུ་ཆར།
ན་མོ་ཤཱཀྱ་མུ་ནེ་ཡེ། ཐུགས་རྗེའི་ཟླ་ཤེལ་མཆོག་ཏུ་གསལ་བ་
ལས། །ཞི་བསིལ་ཆོས་འདུལ་བདུད་རྩིའི་ཟེར་ཕྲེང་འབུམ། །སྤྲོས་ནས་
འགྲོ་སེམས་དུག་གསུམ་འཁྲུགས་པའི་མེ། །བསིལ་མཛད་ཐུབ་དབང་
152



ཞལ་གདམས་ཕྱོགས་བསྡུས།
ཟླ་བ་གཙུག་ཏུ་མཆོད། །ཤིན་ཏུ་བཟོད་དཀའི་ལས་ཉོན་འབར་བའི་
དབལ། །ཀུན་ནས་ཞི་བྱེད་ཐེག་གསུམ་བདུད་རྩིའི་ཀླུང་། །ཐོག་མཐའ་
བར་དུ་དགེ་བའི་རང་བཞིན་ཅན། །འདི་གཅིག་སྐྱོབ་པ་བླ་ན་མེད་པ་
ལགས། །ཟབ་ཅིང་རྒྱ་ཆེའི་གསུང་རབ་ཇི་སྙེད་པའི། །གཞི་དང་སྙིང་
པོར་རྒྱལ་དང་རྒྱལ་སྲས་ཀྱིས། །ལན་བརྒྱར་བསྔགས་པའི་ཆོས་འདུལ་
རིན་པོ་ཆེ། །ཐར་འདོད་ཀུན་གྱི་འཇུག་སྒོ་གཅིག་པུ་ལགས། །ས་ལམ་
ཏིང་ འཛིན་ ཡོན་ཏན་ཆོས་སོ་ཅོག །ཀུན་ གྱི་ གཞི་རྟེན་ ཚུལ་ ཁྲིམས་
བསླབ་པ་སྟེ། །ཚུལ་དེའི་རང་བཞིན་རྒྱ་ཆེར་འདོམས་པའི་ངག །ཐུབ་
པའི་ཞལ་ཆེམས་ཆོས་འདུལ་མཛོད་འདི་ལགས། །སྐྱོབ་པ་མཆོག་དེའི་
ཞལ་གྱི་བུམ་བཟང་ལས། །ཆོས་ཀྱི་བདུད་རྩི་ཇི་སྙེད་སྤྲོས་ཀུན་གྱི། །
སྙིང་པོར་ངེས་པའི་ཆོས་འདུལ་ཡིད་བཞིན་ནོར། །འདི་གཅིག་སྟོན་པའི་
ཞལ་སྐྱིན་ཉག་གཅིག་ཡིན། །ལྷར་བཅས་འདུས་པ་སྟོང་ གི་ ཚོགས་
དབུས་ན། །སྐྱེ་དགུའི་བླ་མ་དོན་ཀུན་གྲུབ་པ་དེའི། །གསུང་གི་ཐ་མར་
སྟོན་པའི་རྒྱལ་ཚབ་ཏུ། །ཆོས་འདུལ་མཛོད་འདི་ཁོ་ནར་བསྔགས་མིན་
ནམ། །དེ་སླད་སྙིང་ནས་ཐར་པ་དོན་གཉེར་བའི། །སྐལ་བཟང་རྣམས་
ཀྱིས་ཡིད་བཞིན་ནོར་ལས་ཀྱང་། །ལྷག་པའི་ཆོས་འདུལ་མཛོད་འདིར་
དད་གསུམ་བློས། །ཐོས་བསམ་ཉམས་ལེན་སྲོག་དང་བསྡོ་བར་གཅེས།།
ཀྱེ་ལགས་བསྟན་པའི་འཇུག་སྒོ་དང་པོ་ནི། །སོ་ཐར་ལགས་ཏེ་དེ་ཡང་
ཐེག་ཆེན་གྱི། །བྱང་ཆུབ་སེམས་ལྡན་ཐེག་ཆེན་ལམ་ཉིད་དུ། །འགྱུར་
153



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བའི་ཚུལ་གྱིས་ཐོག་མར་བསླབ་འཚལ་ལོ། །ལང་ཚོའི་མེ་ཏོག་གསར་
པའི་དུས་འདི་རུ། །ཐོས་བསམ་སྦྲང་རྩིའི་ཁུར་ཆེན་མ་བསགས་ན། །ཕྱི་
ནས་ན་ཚོད་ཡོལ་བའི་པད་རྙིང་འདབ། །འཐོར་ཉེའི་དུས་དེར་ཡོན་ཏན་
སློབ་པར་དཀའ། །གཞོན་པའི་སྣང་ཤེས་འདོད་ལྔའི་བསླུ་བྲིད་ཀྱིས། །
རྣམ་པར་གཡེངས་ན་མི་རྟག་སྲིན་མོའི་འགྲོས། །མངོན་སུམ་མཐོང་ཚེ་
འགྱོད་ཀྱང་འཕྱིས་པ་ལགས། །དེའི་ཕྱིར་གཞོན་ནུའི་དུས་འདིར་བག་
ཡོད་སློབ། །རང་གིས་རང་རྒྱུད་ཆོས་ལ་མ་བསྐོལ་ན། །སྙིགས་སྤྱོད་
གྲོགས་ཀྱིས་ཉེས་བརྒྱའི་གཡོ་ཐབས་སློབ། །སུ་དང་བསྟུན་ཡང་སྡིག་
པའི་བྱེད་སྤྱོད་འཕེལ། །དེ་ཕྱིར་རང་ཚུགས་ཆོས་ཀྱིས་འཛིན་པ་གནད། །
ནོར་དང་ལོངས་སྤྱོད་ཐོབ་དང་གོ་ས་སོགས། །ཚེ་འདིའི་ཕུན་ཚོགས་
འཕྲལ་ སྣང་ དགའ་ བའི་ རྒྱུ། །དེ་ ལ་ གཡེངས་ བས་ ཆོས་ ཀྱི་སྣང་ བ་
འགྲིབ། །གཏན་དུ་ངན་འགྲོའི་གཏིང་རྡོར་གྱུར་པ་ལགས། །རྒན་གཞོན་
སུ་ཡང་ནམ་འཆི་ཆ་མེད་པས། །སང་དང་འཇིག་རྟེན་ཕྱི་མའི་སྣང་བ་
གཉིས། །སྔོན་མ་གང་འབྱུང་ངེས་པ་འགའ་མེད་ན། །ཡུན་རིང་གསོན་
པའི་སྙིང་ཁམས་དེས་ཅི་བྱ། །ད་ལྟ་འཆི་བདག་ཕོ་ཉས་ཟིན་གྱུར་ན། །
འཆི་ཁར་ཕན་པའི་བློ་གཏད་ཅི་འདུག་ཅེས། །རང་གིས་རང་ལ་སྙིང་
ནས་གསལ་གདབ་སྟེ། །རྟག་ཏུ་འཆི་བ་འབའ་ཞིག་དྲན་པར་མཛོད། །
ཤི་ཚེ་ ཕན་པ་དམ་པའི་ཆོས་ལས་མེད། །ཆོས་ ཀྱི་སྙིང་པོ་བྱང་ཆུབ་
སེམས་མཆོག་ཡིན། །དེ་ཕྱིར་རྒྱལ་སྲས་སྤྱོད་པའི་ཉམས་ལེན་གནད། །
154



ཞལ་་
ཞལ་གདམས་ཕྱོགས་བསྡུས།
ཐོག་མཐའ་བར་དུ་སྤྱོད་འཇུག་གཞུང་བཞིན་སློབ། །རང་དོན་ཉི་ཚེས་
བྱང་ཆུབ་འཐོབ་མིན་པས། །གཞན་ཕན་བཤད་སྒྲུབ་ཆོས་ཀྱི་མཛད་པ་
ཡིས། །བསྟན་འགྲོའི་དོན་ཆེན་སྒྲུབ་པའི་ཐུགས་བསྐྱེད་སྟོབས། །བློ་
ཆེན་འཕགས་པ་རྣམས་ཀྱི་རྗེས་སུ་སློབ། །དེ་ཡང་ཐོག་མར་རང་རྒྱུད་མ་
དུལ་བར། །གཞན་རྒྱུད་འདུལ་རློམ་བྱིས་པའི་རྩེད་མོ་འདྲ། །དེ་ཕྱིར་
ཚུལ་གནས་ཐོས་དང་བསམ་ལྡན་པས། །རང་རྒྱུད་ཆོས་དང་འདྲེས་པའི་
ཚུལ་ལ་འབད། །ཐོས་པ་དམ་པ་ཆོས་ཀྱི་འཇུག་སྒོ་སྟེ། །མེད་ཐབས་
མེད་པའི་ཆོས་ཀྱི་འདྲེན་པ་ཡིན། །འོན་ཀྱང་ཐོས་པ་ཚུལ་བཞིན་མ་སྦྱང་
ན། །ཆོས་མིན་ངན་འགྲོའི་ས་བོན་འགྱུར་ཉེ་བས། །རྣམ་དག་ཆོས་དང་
ཆོས་མིན་འབྱེད་པའི་བློས། །ཚད་མར་གྱུར་པ་འཕགས་ཡུལ་མཁས་
པའི་གཞུང༌། །ཡིད་ཆེས་གནས་སུ་ཤེས་ནས་དད་བརྩོན་གྱིས། །ཉིན་
མཚན་མི་དལ་བསླབ་ལ་ནན་ཏན་མཛོད། །དེ་ལྟར་ཐུན་མོང་བློ་སྦྱང་
མཛད་པ་གནད། །ཐོས་བསམ་དག་པའི་ལམ་གྱི་ས་ཁོངས་སུ། །གཅིག་
ཏུ་འདུམ་པ་བརྒྱུད་པའི་བཀའ་སྲོལ་འདིའི། །ཕྱག་བཞེས་མ་ནོར་རྒྱུད་
ལ་འབྱོར་བ་ལགས། །ཐེག་ཆེན་ལམ་གྱི་སྦྱོར་དངོས་རྗེས་གསུམ་དང་། །
གཞི་ལམ་འབྲས་བུ་ལྟ་སྒོམ་སྤྱོད་པའི་ཚུལ། །ས་ལམ་ཡོན་ཏན་ཟབ་
ཅིང་རྒྱ་ཆེའི་སྤྱི། །ཤེས་ནས་ཐུན་མིན་ཟབ་ཁྱད་མ་ནོར་བར། །ཐེག་ཆེན་
ལམ་གྱི་སྦྱོར་དངོས་རྗེས་གསུམ་དང༌། །རྒྱུ་འབྲས་ལམ་བྱེད་སོ་སོའི་
གནད་གནས་དོན། །ཇི་བཞིན་རྟོགས་སླ་ཐེ་ཚོམ་གོལ་ས་ཉུང་། །ལམ་
155



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མཆོག་མ་ནོར་ཉམས་རྟོགས་རྩོལ་མེད་འཆར། །དེ་ཕྱིར་གཞི་རྟེན་ཚུལ་
ཁྲིམས་དག་པ་དང༌། །ཐོས་བསམ་རྒྱ་མཚོར་འབད་པ་གལ་ཆེ་སྟེ། །
འཇུག་སྒོ་ཐོས་བསམ་ཕྱོགས་མེད་བསླབ་པ་དང༌། །དངོས་གཞིའི་སྙིང་
པོ་སྒྲུབ་ལ་ལྷུར་ལེན་པ། །ཚང་ལ་མ་ནོར་རྒྱལ་བའི་ལམ་བཟང་ལགས།།
གཞོན་ནུའི་དུས་འདིར་ཚུལ་ཁྲིམས་གཙང་བ་དང༌། །ཐོས་བསམ་རྒྱ་
མཚོར་འབད་པ་གལ་ཆེ་སྟེ། །དེ་ལྟར་མཛད་ན་རང་གཞན་དོན་གཉིས་
འགྲུབ། །མི་ རིང་ བསྟན་ འགྲོའི་ དཔལ་ མགོན་ ཉིད་ གྱུར་ ཏེ། །ཀུན་
མཁྱེན་བླ་མའི་མཚན་གྱི་ཅོད་པན་ཡང་། །གྲགས་པ་དོན་ལྟར་ལྷ་ཡི་རྔ་
སྒྲ་བཞིན། །ལྷར་བཅས་ཞིང་ན་གཏམ་གྱི་གླེང་གཞིར་བྱེད། །རྒྱལ་བ་
རྣམས་ཀྱིས་བསྔགས་པའི་མེ་ཏོག་འཐོར། །མཐོང་ཐོས་དྲན་རེག་དོན་
དང་ལྡན་འགྱུར་བས། །སངས་རྒྱས་ཀུན་གྱི་འཕྲིན་ལས་ཁྱོད་གཅིག་ལ།།
ཡོངས་སུ་རྫོགས་ནས་ཕྱི་མའི་མཐའི་བར་དུ། །མཁའ་ཁྱབ་ཞིང་གི་རྒྱན་
དུ་འགྱུར་བར་ངེས། །དེ་སྐད་ཆོས་མཐུན་གཏམ་ གྱི་མཎྜལ་འདི། །
མཚུངས་མེད་བླ་མའི་གསུང་སྒྲོས་ཇི་བཞིན་དུ། །བདག་བློའི་ཉེས་པའི་
སྐྱོན་དང་མ་འདྲེས་པར། །དད་གསུམ་ཐལ་མོ་སྦྱོར་བཞིན་གསོལ་བ་
ལགས། །སྐྱེས་སྦྱངས་ཡོན་ཏན་ཕུང་པོ་རྒྱ་ཆེ་བའི། །ཐུགས་རྗེ་ཡས་
སྤྲུལ་ཚད་མ་ཁྱེད་འདྲ་ལ། །གདོལ་སྤྱོད་ཉེས་མིང་བདག་འདྲས་ལེགས་
བཤད་གཏམ། །འཆད་པར་འོས་པ་མིན་ཡང་ལན་མང་དུ། །བཀའ་
ནན་འདོར་བར་མ་ནུས་ལེགས་ལམ་ཚུལ། །ཉུང་ངུ་ཙམ་ཞིག་ཟོལ་མེད་
156



ཞལ་གདམས་ཕྱོགས་བསྡུས།
དད་གུས་ཀྱིས། །བླ་མ་མཆོག་གི་ཞབས་པད་དྲན་བཞིན་དུ། །གསོལ་
འདིས་ཁྱོད་ཐུགས་དགྱེས་པ་ཡོང་གྱུར་ཅིག །ཅེས་པ་འདི་ཡང་སྐྱབས་ རྗེ་བླ་མ་
དམ་པ་གང་གི་མཁྱེན་བརྩེ་ནུས་པའི་རང་གཟུགས་མཆོག་གི་སྤྲུལ་བའི་སྐུ་རིན་པོ་ཆེའི་དགོངས་
བཞེད་བཞིན་དུ། ཀུན་མཁྱེན་བླ་མ་གཞན་ཕན་ཆོས་ཀྱི་སྣང་བའི་ཞབས་རྡུལ་སྤྱི་བོས་རེག་པའི་
སྐལ་བ་བཟང་པོ་ཅན་རྨོངས་རྟུལ་འཇིགས་མེད་ཡོན་ཏན་མགོན་པོས་ནང་ལུགས་སུ་གསོལ་བ་
ལགས་ཤིང་། འདིས་ཀྱང་ཚེ་རབས་ཀུན་ཏུ་དཔལ་ལྡན་བླ་མ་དམ་པ་དགྱེས་བཞིན་རྗེས་སུ་འཛིན་
པའི་རྒྱུར་གྱུར་ཅིག །
༄༅། །གནད་གསུམ་གདམས་པ་སྙིང་གི་ཡང་ཞུན།
སྐུ་གསུམ་སྤྱི་གཟུགས་ཨོ་རྒྱན་རྗེ། །ཐ་མལ་སྣང་ངོར་མི་ཡི་ཚུལ།།
བཀའ་དྲིན་འཁོར་མེད་གཞན་ཕན་པས། །བྱང་ཆུབ་བར་དུ་ཐུགས་རྗེས་
ཟུང༌། །གསོན་དང་སྐལ་ལྡན་རྡོ་རྗེའི་མཆེད། །འོ་སྐོལ་བླ་མ་སངས་
རྒྱས་དེས། །རྗེས་བཟུང་ཟབ་མོའི་གདམས་པ་ཐོབ། །སྐྱེ་འཆི་བར་དོ་
གང་ལ་ཡང་། །བློ་ཐག་ཆོད་པའི་ལམ་ཁྱེར་དགོས། །རང་བཞིན་སྐྱེ་
གནས་བར་དོ་འདིར། །གང་སྣང་བླ་མའི་རོལ་བར་ཤར། །གང་བྱུང་
བྱིན་རླབས་ལམ་ཁྱེར་ཤེས། །ནད་གདོན་བགེགས་ལ་ཉམ་ང་མེད། །
རྟོགས་པའི་རྩལ་སྦྱོང་ཤེས་པར་མཛོད། །ཟུག་དང་མི་བདེའི་ཡུལ་རྐྱེན་
ལ། །བཟེ་རེ་མ་བྱེད་རང་ངོར་གློད། །ན་མཁན་རྟོག་པ་ཆོས་ཀྱི་སྐུ། །
ཟང་ཐལ་ནམ་མཁའི་བྱ་རྗེས་འདྲ། །རྟོག་ངོ་རང་སྟོང་རྗེན་ཁྲིད་པ། །
རང་ གསལ་བར་ སྣང་ དག་ པ་འདྲ། །དགའ་དང་མི་དགའི་ཡུལ་མ་
157



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མཆིས། །རང་བབས་བདེ་ཆེན་དང་རེ་སྤྲོ། །རྩལ་སྣང་རང་དག་ཟང་
ཐལ་ལེ། །རང་གྲོལ་མེ་ལོང་གཟུགས་བརྙན་འདྲ། །ངེས་བཟུང་བྲལ་
བའི་གཤིས་ལུགས་སུ། །སྤང་བླང་མེད་པར་ཕྱམ་ལ་བསྐྱུར། །རྨི་ལམ་
སད་ ཁའི་ སྣང་བ་བཞིན། །ཡོད་ ཀྱང་ཡོད་ལ་མེད་ཀྱང་མེད། །རང་
བཞིན་གཤིས་ལ་ཡོད་མ་མྱོང་། །ཆེད་འཛིན་ཐུག་ཕྲད་རང་གྲོལ་སྐྱོང་། །
འགལ་རྐྱེན་གང་བྱུང་ལམ་གྱི་གྲོགས། །རྟོགས་པའི་གསལ་འདེབས་ངོ་
མཚར་ཆེ། །མི་དགེའི་འདུ་ཤེས་རྡུལ་ཙམ་མེད། །ལམ་གྱི་བོགས་འབྱིན་
བཀའ་དྲིན་ཆེ། །དེ་ཕྱིར་རྟོགས་པའི་རྣལ་འབྱོར་ལ། །རྐྱེན་ངན་དངོས་
གྲུབ་ཕ་འབབ་སྟེ། །རང་ངོ་ཤེས་ན་བླ་མ་ལྷའི། །བྱིན་རླབས་དུས་སུ་
སྨིན་པ་ཡིན། །དགའ་བ་སྒོམས་ཤིག་རིགས་ཀྱི་བུ། །འབྱུང་འཁྲུགས་
འཆི་ཀ་བར་དོ་ལ། །སྣང་མཆེད་ཐོབ་པའི་འོད་གསལ་གནད། །བླ་མའི་
ངོ་སྤྲོད་གདམས་པའི་གཟེར། །མ་ཡེངས་དྲན་པའི་གཟུངས་ཀྱིས་གདབ།།
འོད་གསལ་རྗེན་པར་ཤར་བའི་དུས། །ངོས་གཟུང་གདོད་མའི་དབྱིངས་
སུ་གྲོལ། །འོད་གསལ་ཆོས་ཉིད་བར་དོ་ལ། །སྣང་བའི་ཆོ་འཕྲུལ་ཅི་
བྱུང་ཡང་། །རང་སྣང་སྒྱུ་མར་ཤེས་པའི་ངང༌། །རང་བབས་གཉུག་མའི་
རང་མདངས་སྐྱོང༌། །ངོ་བོ་ཡེ་སྟོང་རྩ་བྲལ་ལ། །རང་བཞིན་བློ་བྲལ་
རྗེན་ས་ལེ། །ཐུགས་རྗེའི་རིག་སྟོང་རྟོག་བྲལ་དང༌། །སྔར་འདྲིས་འོད་
གསལ་གཅིག་ཏུ་འདྲེས། །གནད་གསུམ་སྙིང་གི་ཡང་ཞུན་འདི། །རིག་
འཛིན་བརྒྱུད་པའི་ཐུགས་བཅུད་ཡིན། །ཕ་གཅིག་བླ་མའི་སྙན་བརྒྱུད་
158



ཞལ་གདམས་ཕྱོགས་བསྡུས།
ཡིན། །བུ་གཅིག་སེམས་ཀྱི་གཏད་སོ་ཡིན། །སྙིང་འདྲའི་གྲོགས་ཁྱེད་མ་
གཏོགས་པ། །ཡོངས་ལ་ཕྱམས་བསྒྲགས་བྱ་མ་མྱོང་། །རྐུས་ནོར་བཞིན་
དུ་སྙིང་ལ་སྦོས། །གནད་འདི་ལམ་དུ་འཁྱེར་ཤེས་ན། །གྲོལ་བ་གཅེར་
མཐོང་མན་ངག་ཡིན། །སྲིད་པ་ལས་ཀྱི་བར་དོ་རུ། །བླ་མ་ཨོ་རྒྱན་ཆོས་
རྗེ་ལ། །ཁྱེད་ཤེས་བློ་ཡིས་གསོལ་བ་ཐོབ། །གང་སྣང་རྨི་ལམ་ཆུ་ཟླར་
ལྟོས། །ལྔ་ལྡན་པདྨོ་བཀོད་པ་རུ། །ཨོ་རྒྱན་གུ་རུའི་ཞབས་དྲུང་དེར། །
རྩེ་གཅིག་འདུན་པའི་ཤུགས་ཀྱིས་སོང་། །སྣང་ཞེན་ཐད་ཀར་ཁྲིག་གེར་
ཆོད། །རང་གྲོལ་ཟང་ཐལ་རྗེན་པར་གློད། །འདི་དང་ཕྱི་མ་གང་དུ་ཡང་།།
པདྨའི་ཐུགས་རྗེ་མི་བསླུ་བས། །འགལ་རྐྱེན་འཁྲུལ་པའི་དབང་མི་འགྲོ།།
བསམ་དགུ་འགྲུབ་བོ་སྙིང་གི་གྲོགས། །སྙིང་གཏམ་གསུང་སྒྲོས་ནང་མ་
འདི། །སྙིང་འདྲའི་མཆེད་ལ་ནང་ལུགས་སུ། །བླ་མའི་ཞལ་ལུང་མ་ནོར་
བར། །ཉམས་མཚར་ཚུལ་དུ་བྲིས་ཏེ་ཕུལ། །ཞེས་མཆེད་གྲོགས་དམ་པ་ཚེ་རིང་
ནོར་དགའ་འདུ་འཁྲུགས་དྲག་པོས་མནར་ཚེ་གསལ་འདེབས་ཀྱི་ཚུལ་དུ་བཅོས་རྒན་མགོན་པོས་
གང་ཤར་སྦ་གསང་མེད་པར་ཕུལ་བ་དགེ །
༄༅། །ཐོས་བསམ་སྒོམ་གསུམ་ལ་གཞོལ་བར་གདམས་པ་
བདེན་གཏམ་སྤྲིན་སྒྲའི་སྙན་དབྱངས།
ཀྭ་ཡེ་སྨྲ་བ་མང་པོ་ཉེས་པའི་རྒྱུ། །ཆོས་སྤྱོད་ཐོས་བསམ་ཀུན་གྱི་
གེགས་ སུ་ཆེ། །རང་ གཞན་རྣམ་གཡེངས་ འཐབ་རྩོད་འཁྲུགས་པའི་
རྐྱེན། །དེ་ཕྱིར་དོན་ལྡན་ཆོས་མཐུན་ཁོ་ན་ལས། །འབྲེལ་མེད་བཞད་
159



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གད་སློང་དང་བབ་ཅོལ་ཚིག །མ་བརྟག་ཀུ་རེའི་གཏམ་དང་གཡོ་སྒྱུའི་
ངག །དམ་པར་སྐུར་འདེབས་ཆོས་དང་གང་ཟག་སྨོད། །དེ་སོགས་ངག་
གི་ཉེས་པ་སྤོང་ལ་གཟོབ། །སྨྲ་ལ་དགའ་བའི་ཉེས་པ་ཚད་མེད་པ། །
ཐེག་ཆེན་མདོ་དང་རྒྱལ་སྲས་སྤྱོད་པའི་གཞུང༌། །ཀུན་ལས་ལེགས་པར་
གསུངས་པའི་ཚུལ་བསམ་སྟེ། །དང་པོ་སྨྲ་བ་ཉུང་ལ་ནན་ཏན་མཛོད། །
ཀྱེ་ལགས་ཐོས་པ་རིན་ཆེན་སྒྲོན་མེ་སྟེ། །རྨོངས་པ་སེལ་ཞིང་ཐར་ལམ་
སྣང་བ་སྦྱིན། །ལེགས་པར་བསླབ་པས་མ་ནོར་དོན་ལ་འཇུག །རང་
གཞན་ཕན་བདེ་ཀུན་གྱི་འབྱུང་གནས་ཡིན། །བླང་དོར་ཤེས་པས་ལམ་
དང་ལམ་མིན་འབྱེད། །འཁོར་སྐྱོན་མཐོང་བས་ངེས་འབྱུང་ཤུགས་ལ་
སྐྱེ། །ཡོན་ཏན་ཤེས་ནས་མཆོག་གསུམ་ཡིད་ཆེས་འཐོབ། །དེ་སོགས་
ཐོས་པའི་ཡོན་ཏན་བསམ་མི་ཁྱབ། །གཞན་ཡང་ཆོས་ཀྱི་རྔའམ་གཎྜའི་
སྒྲ། །ཐོས་པ་ཙམ་གྱིས་ངན་འགྲོའི་འཇིགས་སྐྱོབ་ལ། །སུ་ཞིག་དད་དང་
གུས་པས་དམ་པའི་ལམ། །མཉན་པའི་བསོད་ནམས་ཕ་མཐའ་སུ་ཡིས་
དཔོག །དེ་ཕྱིར་རྒྱལ་དང་རྒྱལ་སྲས་ཇི་སྙེད་ཀྱིས། །རབ་བསྔགས་ཐོས་
པ་དྲི་མེད་ལྷའི་ཟླ་བ། །རྨོངས་པའི་ཚ་ཟེར་འཇིལ་བའི་སྨན་གཅིག་པུ། །
བདུད་རྩིའི་བགོ་སྐལ་སུ་ཞིག་སྤང་བར་བགྱིད། །ཐོས་དོན་མ་ནོར་ལུང་
དང་རིགས་པའི་ལམ། །དྲི་མེད་འཕགས་པའི་བཞེད་གཞུང་ཇི་བཞིན་
དུ། །གཏན་ལ་ཕབས་ཏེ་ཐར་ལམ་ཆོས་ཀྱི་གནད། །གབ་སྦས་མངོན་
ཕྱུང་མ་ནོར་ལག་ལེན་ཁྲིད། །ཐེ་ཚོམ་སྒྲོ་སྐུར་མཐའ་སྤང་དབུ་མའི་
160



dos
པས
ཞལ་གདམས་ཕྱོགས་བསྡུས།
ལམ། །ཇི་བཞིན་སྒྲོ་འདོགས་གཅོད་པའི་ཤེས་རབ་ཀྱིས། །ཡང་བསམ་
ཡང་གཞིགས་ཕུ་ཐག་ཆོད་པར་མཛོད། །དེ་ལྟར་ཐོས་བསམ་ཡོན་ཏན་
རིན་ཆེན་གཏེར། །གང་ལ་དབང་འབྱོར་གནས་སྐབས་མཐར་ཐུག་གི། །
ལེགས་པའི་ཡོན་ཏན་དཔག་མེད་འཕགས་པའི་ནོར། །འཛད་པ་མེད་
པའི་ཕུན་ཚོགས་ཟད་མི་ཤེས། །ཨེ་མ་ཐོས་བསམ་དྲི་མེད་འབྱོར་བའི་
མཛོད། །ཀུན་གྱི་སྙིང་པོ་རྨད་བྱུང་ཏིང་འཛིན་གྱིས། །ཡིད་བཞིན་རིན་
ཆེན་མཆོག་གི་ཕུལ་འགྲོ་བ། །འདི་གཅིག་ཐེག་གསུམ་ལམ་གྱི་དངོས་
གཞི་སྟེ། །འདི་བྲལ་ཐོས་བསམ་ཕྱོགས་རེར་ཞེན་པའི་བློ། །ངལ་བ་
དོན་མེད་སྦྲང་མས་རྩི་གསོག་འདྲ། །དེ་ཕྱིར་ཐོས་བསམ་མཐར་ཕྱིན་དེ་
ཡི་དོན། །མ་ནོར་སྒོམ་པ་ཁོ་ན་གནད་དུ་ཆེ། །དེ་ལྟར་ཚུལ་གསུམ་ཡོན་
ཏན་ནོར་བུའི་མཛོད། །གང་ལ་བརྟེན་པ་ཚུལ་ཁྲིམས་མཛོད་ཁང་སྟེ། །
འདི་ བྲལ་ ཡོན་ ཏན་ ནོར་ མང་ ཉེར་ བསགས་ ཀྱང་ ། །བརྗེད་ ངེས་
གཡེངས་སོགས་ཆོམ་པོས་ཟད་པར་བྱེད། །དེ་དག་འཕགས་པའི་སྐྱེ་བོ་
ཇི་སྙེད་ཀྱིས། །ལེགས་པར་བསྔགས་པའི་ལམ་མཆོག་མ་ནོར་བ། །བླ་
མ་ལས་ཐོས་དོན་བཞིན་སྒྱུ་མེད་པའི། །བདེན་གཏམ་ཉེས་བྲལ་ཟླ་བའི་
བདུད་རྩི་ལྟར། །ཁྱེད་ལ་མཆོག་ཏུ་སྨན་ཕྱིར་གསོལ་བ་སྟེ། །གཞན་དུ་
ཉེས་པའི་ཚང་ཚིང་འཐིབས་པའི་ཁུང་། །བག་མེད་འཁྱིལ་སྤྱོད་ཁོ་ནར་
ཡིད་རྟོན་པའི། །སྐྱོན་བརྒྱའི་དུག་ལྡན་རྨོངས་པའི་ལྕེ་གཉིས་དག །
ལེགས་བཤད་བདུད་རྩི་སྤྲོ་ལ་དབང་མིན་པས། །འཁྱལ་གཏམ་ལྕེ་
161



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཉིས་བསྐྱོད་པའི་དུག་ཟེར་གྱིས། །ཁྱེད་བློ་ཉེས་པའི་ཟུག་གཟེར་རྩུབ་
མོ་ལ། །སྦྱོར་བའི་བདག་རྐྱེན་བྱེད་རྣམས་སྨྲ་བ་སྐྱུང༌། །དེ་སྐད་འདི་
ལྟར་སྤྲིན་གྱི་སྐྱེད་ཚལ་དུ། །རྣམ་གཡེངས་འཇུག་བརྒྱའི་ཟློས་གར་རྩེན་
བཞིན་དུ། །བརྗོད་དོན་དྲི་མེད་སྤྲིན་སྒྲ་སྙན་པའི་གླུ། །བློ་གསལ་བློ་
ལྡན་དགའ་བའི་གསོས་སུ་སྤེལ། །ཐོར་ཅོག་ལ་གདམས་པའོ། །
༄༅། །ཞལ་གདམས་གོ་བདེ་ངེས་ལེགས་སྒྲོན་མེ།
ཀྱེ་ཀྱེ། གསོན་དང་སྐལ་བཟང་གཞོན་ནུ། །འདི་སྣང་སྒྱུ་མའི་
གྲོང་ན། །འཕྲལ་བདེའི་སྣང་ཤེས་སྤྲོ་ཡང་། །འདོད་ལྔ་ཡུལ་གྱི་བསླུ་
བྲིད། །སྡིག་སྡུག་རྩོད་པའི་གཞི་མ། །དུག་བཞིན་སྤོང་བ་ལེགས་སོ། །
ཐོས་སོགས་ཡོན་ཏན་རྒྱ་མཚོའི། །གཞི་རྟེན་ཚུལ་ཁྲིམས་བསླབ་པ། །
འདི་གཅིག་ཐར་འདོད་ཡོངས་ལ། །མེད་ཐབས་མེད་པའི་ཆོས་ལགས། །
ཐོས་བསམ་དག་པའི་མིག་དཀྱུས། །གནས་ལྔ་ཤེས་བྱའི་ཚུལ་ལ། །
ཕྱོགས་ལྷུང་མེད་པའི་མཁྱེན་རྒྱ། །གོང་འཕེལ་ཅིས་ཀྱང་མཛོད་དང་། །
ཐུན་མིན་ལམ་གྱི་ཟབ་གནད། །འོད་གསལ་ཐེག་རྩེའི་དགོངས་དོན། །
མངོན་སུམ་ཆོས་ཉིད་རྗེན་པ། །རྟོགས་ལ་དཀའ་ལས་མི་དགོས། །མ་
རྟོགས་རྟོག་གེའི་ཟེར་སྒྲོས། །ཧ་ཅང་འཇུར་སེམས་སྒྲིམ་པོས། །གནས་
ལུགས་གཏན་ལ་མི་འབེབས། །དེ་འདྲའི་ལད་མོ་མ་མཛད། །མཐའ་
བྲལ་དབུ་མའི་ལྟ་བ། །སྟོང་ཆེན་བདེ་བ་ཆེན་པོ། །བློ་བྲལ་རིག་པའི་
162



ཞལ་གདམས་ཕྱོགས་བསྡུས།
ཐིག་ལེར། །ཟུང་འཇུག་ཐེག་རྩེའི་ཁྱད་ཆོས། །སྤྲོས་ཀུན་འགོགས་པའི་
གོ་ཡུལ། །བློ་ལ་ངེས་ཙམ་མིན་པའི། །རང་གསལ་མངོན་སུམ་རྟོགས་
པ། །ཐེག་རྩེའི་ཁྱད་ཆོས་ལགས་སོ། །སྟོང་པ་སེམས་ཀྱིས་མ་དཔྱད། །
གསལ་ བ་ ཉམས་ ཀྱིས་ མ་ སླད། །རང་བབས་ ཟང་ ཐལ་ རྗེན་པ། །
གཤིས་ཀྱི་གནས་ལུགས་ལགས་སོ། །དེ་སྐད་ཡིད་ལ་གང་དྲན། །དུམ་
ཆོད་གླུ་རུ་བླངས་སོ། །ཞེས་རྒྱ་ཟིལ་སྤྲུལ་སྐུ་ལ་གདམས་པའོ། །
༄༅། །གདམས་ངག་ངོ་མཚར་མཆོད་སྤྲིན།
མི་གནས་ཞི་བ་ཆོས་སྐུའི་མཁའ་དབྱིངས་སུ། །མཁྱེན་བརྩེའི་ཉི་
ཟླ་གསལ་བའི་སྣང་བ་ཅན། །འགྲོ་ཀུན་སྒྲིབ་གཉིས་མུན་པ་སེལ་མཛད་
པའི། །དུས་གསུམ་བླ་མ་བདེ་གཤེགས་ཚོགས་བཅས་རྒྱལ། །གང་ཞིག་
ཡང་དག་ཐར་བའི་ལམ་བཟང་ལ། །སྤྲོ་བས་འཇུག་པའི་སྐལ་བཟང་
དམ་པ་རྣམས། །ཐོག་མར་ངེས་པར་འབྱུང་བའི་སེམས་ཀྱི་ཤུགས། །
བཅོས་མིན་རྒྱུད་ལ་སྐྱེ་ངེས་ཅིས་ཀྱང་དགོས། །སྲིད་པའི་སྣང་ཚུལ་རྨི་
ལམ་གྲོང་ཁྱེར་འདྲ། །རྟག་མི་ཐུབ་ཅིང་འགྱུར་བཅས་སྙིང་པོ་མེད། །ཆུ་
ཤིང་སྨིག་རྒྱུ་འདྲ་བར་སུས་ཤེས་པ། །ངེས་པར་མི་གནས་ཞི་བའི་ཕ་
རོལ་འགྲོ། །བྱིས་པའི་གྲོགས་ནི་ཆགས་སྡང་མེ་དབལ་ཚ། །སུ་དང་
འགྲོགས་ཀྱང་སྡིག་པའི་གཡོ་བསྐོར་སློབ། །ཆོས་ལས་ཡིད་ཟློག་ཆོས་
མིན་འདུ་འཛིས་བྲེལ། །བདུད་ཀྱི་མཐུས་ནོན་ཆོས་བརྒྱད་རྣམ་གཡེང་
163



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འཕེལ། །དེ་ ཕྱིར་ ཐར་ པ་ འདོད་ པའི་སྐལ་བཟང་གིས། །སྡིག་པའི་
གྲོགས་དང་མི་དགེའི་བཤེས་གཉེན་སྤངས། །ཆོས་ལས་ཉམས་པའི་
འགལ་ རྐྱེན་ དུག་ བཞིན་ འཛེམ། །བརྟན་པ་མ་ཐོབ་ བར་ དུ་ གྲོགས་
བཟང་བསྟེན། །ནམ་ཞིག་རང་བློ་ཡང་དག་ཆོས་ ཀྱིས་དུལ། །ནང་
རྟགས་ཕྱིར་ཤར་གཞན་སྣང་དགེ་ལ་བསྒྱུར། །འབྲེལ་ཚད་དོན་ལྡན་
འགྲོ་བའི་སྒྲོན་མེ་ཆེ། །དེ་འདྲའི་དུས་སུ་དམུ་རྒོད་འཁོར་རྣམས་སྐྱོངས། །
གཞན་དུ་ལྟར་སྣང་གཞན་དོན་བྱེད་སྔ་ན། །གཅིག་གིས་གཅིག་བྲེལ་
རྣམ་གཡེང་གཟེབ་ཏུ་ཚུད། །ལོག་སྒྲུབ་གཡོ་སྒྱུས་ཆོས་ལམ་ཐབས་ཀྱིས་
བྲིད། །ལྟར་སྣང་ཆོས་བརྒྱད་གཉེར་ཀས་མི་ཚེ་འཛད། །དེ་ཕྱིར་གཞན་
ཕན་ལས་ལམ་མཐུ་མེད་ཀྱང་། །རྟག་ཏུ་གཞན་དོན་སྨོན་ལམ་རྒྱ་ཆེར་
གདབ། །རང་ལྟོས་འཁོར་རྣམས་ཐབས་ཀྱིས་ཆོས་ལ་འགོད། །སྤྱོད་
ལམ་གང་ཡང་གཞན་ཕན་སྙིང་རྗེས་ཟིན། །སུ་དང་འགྲོགས་ཀྱང་མི་
འཛའ་མི་འཁོན་ཞིང་། །ཧ་ཀྱང་འདྲིས་ཆེ་ཕྱོགས་རེའི་ཞེན་པ་སྤང༌། །
འགྲོགས་ན་བདེ་ཞིང་འབྲལ་ཡང་མི་དགའ་མེད། །ཀུན་མཐུན་སྤྱོད་པ་
གཞན་གྱིས་བསྒྱུར་མི་བཏུབ། །བློ་ག ཏིང་ཆོས་སུ་སོང་བས་གང་ལ་
ཡང་། །འདོད་ཆུང་ཆོག་ཤེས་ཟང་ཟིང་དོན་མི་གཉེར། །བྱེད་སྤྱོད་གང་
ཡང་དམ་པའི་རྣམ་ཐར་སློབ། །དེ་འདྲའི་སྐལ་བཟང་ཡང་དག་ལམ་ལ་
འགྲོ། །རང་གི་སྒོ་གསུམ་སྤྱོད་པ་གང་དང་གང༌། །བྱང་ཆུབ་སེམས་
དཔའི་སྤྱོད་འཇུག་གཞུང་བཞིན་དུ། །ཆོས་དང་རང་རྒྱུད་ཞུས་དག་ཕེར་
164



ཞལ་གདམས་ཕྱོགས་བསྡུས།
བ་ཞིག །བྱུང་ན་དམ་པའི་མཚན་སྙན་དོན་དང་ལྡན། །གཞན་དུ་ཕྱི་ཆེ་
ནང་སྟོང་བླ་བྲང་དང་། །ཟང་ཟིང་ཡོ་ལང་གཡེར་ཆེའི་ཚོགས་བསགས་
སོགས། །རླབས་ཆེན་སེམས་བསྐྱེད་ཤུགས་ཀྱིས་མ་ཟིན་ན། །རྣམ་དག་
ཆོས་སུ་འགྱུར་སྙམ་བདག་ལ་མེད། །དཀར་ནག་ཚོས་ཀྱིས་བཅོས་པའི་
ཀུན་སློང་གིས། །དགེ་དང་མི་དགེ་མཐུ་ཆེན་བྱེད་པའི་ཚུལ། །འདི་
གཅིག་དཔེ་ལ་མ་བཞག་རྒྱུད་དང་སྦྱོར། །གང་ཤེས་ཆོས་དོན་སེམས་
དང་འདྲེས་པ་དགོས། །དེང་སང་བསྟན་པའི་གཉེར་འཛིན་ཕལ་མོ་ཆེ། །
ལོ་འདོད་ཆོས་བརྒྱད་དུག་གིས་སེམས་ལྐུག་ནས། །ཚོང་དང་བུད་མེད་
འཇིག་རྟེན་བྱ་བས་གཡེང་། །ཆོས་ལས་བློ་ཉམས་རང་གཞན་ཕུང་ལ་
སྦྱོར། །དེ་འདྲའི་ལད་མོ་མ་མཛད་ཡང་དག་ལམ། །རྒྱལ་བས་བསྔགས་
པའི་བསླབ་གསུམ་སྲོག་ལྟར་སྲུང་། །དབང་པོ་ཞི་བས་གཞན་སྣང་དགེ་
ལ་སྦྱོར། །བག་ཡོད་སྤྱོད་པས་དམ་པའི་རྣམ་ཐར་སློབ། །འོ་སྐོལ་ཀུན་
གྱི་སྐྱབས་གཅིག་ཆོས་ཀྱི་རྗེ། །རྡོ་རྗེ་འཆང་དངོས་ཆོས་ཀྱི་བླ་མ་སོགས།།
ཚད་ལྡན་མཁས་གྲུབ་རྒྱ་མཚོའི་ཞལ་གདམས་ལས། །ཇི་སྐད་བསྟན་
བཞིན་ཐུགས་དམ་སྙིང་པོར་ཟུང་། །གཤིན་གསོན་དད་རྫས་ཟང་ཟིང་
འབྱོར་བའི་ ཚོགས། །ཡར་མཆོད་མར་སྦྱིན་དགེ་ཚོགས་གོང་འཕེལ་
དང༌། །ཁྱད་པར་ཚེས་བཅུ་བྱུང་རེས་ཨོ་རྒྱན་རྗེའི། །རྣམ་ཐར་རྗེས་དྲན་
ཚོགས་མཆོད་རྒྱ་ཆེར་སྒྲུབ། །དེས་ནི་དཀོར་སྒྲིབ་རྣམ་སྨིན་ཆེར་བསྲབ་
ཅིང་། །དད་རྫས་དོན་ཡོད་ཅི་བསམ་ཆོས་བཞིན་འགྲུབ། །འགལ་རྐྱེན་
165



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཀུན་སེལ་སྣོད་བཅུད་ལེགས་ཚོགས་འཕེལ། །ལྟ་སྒོམ་དྲོད་ཐོབ་མཆོག་
ཐུན་བདེ་བླག་འགྲུབ། །རྩ་གསུམ་བསྟན་སྲུང་རྒྱ་མཚོས་བུ་བཞིན་སྐྱོང་།།
རྒྱ་འདྲེ་དམ་སྲིའི་དཔུང་གིས་བརྫི་བ་མེད། །དེ་ཕྱིར་ཚེས་བཅུའི་དུས་
ཆེན་རྒྱུན་མི་བཅད། །བློ་སྙིང་བྲང་གསུམ་ཨོ་རྒྱན་རྗེ་ལ་གཏད། །ཡིད་
ཆེས་ཕུར་ཚུགས་གསོལ་བ་སྙིང་ནས་གདབ། །དེས་ནི་འགལ་རྐྱེན་
གཡུལ་ལས་རྣམ་པར་རྒྱལ། །བཞེད་དོན་ཀུན་ཀྱང་གེགས་མེད་ཡིད་
བཞིན་འགྲུབ། །ཆོས་མཐུན་སྤྱོད་པ་རྒྱ་མཚོ་མཐར་ཕྱིན་འགྱུར། །ཟབ་
ཅིང་རྒྱ་ཆེའི་ཐེག་ཆེན་ལམ་གྱི་གནད། །ཤིང་རྟ་ཆེན་པོ་གཉིས་དང་རྒྱན་
དྲུག་སོགས། །འཕགས་ཡུལ་མཁས་པས་བསྒྱུར་བའི་ལེགས་བཤད་
གཞུང་། །ཐོས་བསམ་ལམ་གྱི་འཇུག་སྒོར་མེད་ཐབས་མེད། །ཧ་ཀྱང་
གཞུང་མང་ཚིག་དང་ཡི་གེའི་མཐའ། །བསླབ་ཀྱང་ཟད་དཀའ་ཆུ་ཡི་
གཉེར་རིས་འདྲ། །དེ་བས་བདེན་གཉིས་ལྟ་སྤྱོད་ཟབ་རྒྱ་ཆེའི། །རང་
ལུགས་གཞུང་ཆེན་བཅུ་གསུམ་ཆ་ལག་བཅས། །ཐེག་ཆེན་གཞི་ལམ་
འབྲས་བུ་རྟོགས་དཀའི་གནད། །གསལ་བར་ རབ་ སྟོན་དམུས་ལོང་
མིག་འབྱེད་འདྲ། །ཆོས་ཀྱི་བློ་ཆེན་རྙེད་ནས་ཐར་བའི་ལམ། །སྒྲུབ་ལ་
གཞན་དྲིང་མི་འཇོག་མཐུ་ཐོབ་འགྱུར། །ཐུན་མོང་རིག་གཞུང་སྒྲ་ཚད་ཆ་
ལག་བཅས། །ལེགས་པར་བསླབ་པའང་ལམ་གྱི་གྲོགས་ཡིན་ཏེ། །
འཆད་རྩོད་རྩོམ་པའི་ཡོན་ཏན་མཐར་ཕྱིན་པ། །རང་གཞན་དོན་འགྲུབ་
སླད་དུ་བསྟེན་པར་མཛོད། །ཐུན་མིན་ཐེག་ཆེན་བླ་ན་མེད་པ་ཡི། །གཞི་
166



ཞལ་གདམས་ཕྱོགས་བསྡུས།
ལམ་འབྲས་བུའི་ཟབ་དོན་རྟོགས་དཀའི་གནད། །གསལ་བར་ རབ་
སྟོན་བླ་མེད་སྒྱུ་འཕྲུལ་གྱི། །རྒྱུད་དོན་འབྲེལ་ལ་འཛམ་གླིང་ལྗོངས་འདི་
ན། །གདོད་མའི་མགོན་པོ་གཉིས་པར་ཡོངས་གྲགས་པ། །ཐམས་ཅད་
མཁྱེན་གཟིགས་ཀློང་ཆེན་རབ་འབྱམས་ཡིན། །དེ་ཕྱིར་མུན་སེལ་སྐོར་
གསུམ་གསང་རྒྱུད་ཀྱི། །དགོངས་དོན་གསལ་སྟོན་རྒྱལ་བ་དངོས་ཇི་
བཞིན། །མཐོང་ཐོས་དྲན་རེག་དོན་དང་ལྡན་པ་སྟེ། །འབྲེལ་ཚད་ཟབ་
དོན་རྟོགས་པའི་བགོ་སྐལ་འཐོབ། །ཀུན་མཁྱེན་ཆོས་སྐུའི་བླ་མའི་རང་
ཞལ་མཐོང༌། །འཇིགས་བྲལ་སྤོབས་པ་མཆོག་གི་ཕ་རོལ་ཕྱིན། །ཇི་
བཞིན་བསམ་བྱུང་ངེས་པ་རྙེད་པ་ན། །སོ་སོ་རིག་བཞིའི་སྣང་ཆེན་རྒྱས་
པར་ འགྱུར། །ཐེག་རྩེ་ ཤིན་ཏུ་རྣལ་འབྱོར་རྡོ་རྗེའི་གནས། །མ་ནོར་
ལེགས་སྟོན་གསང་རྒྱུད་རྒྱ་མཚོ་དང༌། །ཚིག་དོན་རོ་གཅིག་གབ་སྦས་
གསལ་སྟོན་པའི། །མཛོད་ཆེན་བདུན་དང་རྣམ་གསུམ་ཤིང་རྟ་བཅས། །
ཀུན་མཁྱེན་ཆོས་སྐུའི་བླ་མའི་ཞལ་སྐྱིན་ཏེ། །མངོན་སུམ་མཇལ་ཡང་
འདི་ལས་ལྷག་པ་མེད། །སྐལ་བ་རབ་ལ་དོན་བརྒྱུད་དངོས་སུ་འཐོབ། །
རྟོགས་གྲོལ་དུས་མཉམ་བགྲངས་ལས་འདས་པ་བྱུང་། །དེ་ཕྱིར་ཀུན་
མཁྱེན་བླ་མའི་དགོངས་པའི་མཛོད། །རླབས་ཆེན་ཤེས་རབ་གསུམ་གྱི་
ལྡེ་མིག་གིས། །ལེགས་པར་ཕྱེ་ནས་ཟབ་དོན་རིན་ཆེན་གཏེར། །སྦྱིན་
མཁས་དེ་འདྲ་རྒྱལ་བའི་རྒྱལ་ཚབ་དངོས། །ཐོས་བསམ་རྟོག་གེའི་བློ་
ཡིས་ ཟབ་ མོའི་ དོན། །རྟོགས་ པར་ དཀའ་ བ་ དམུས་ལོང་ གཟུགས་
167



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
མཇལ་འདྲ། །བསྒོམས་བྱུང་སོ་སོར་རྟོགས་པའི་ཤེས་རབ་ཀྱིས། །ཇི་
བཞིན་དོན་མཐོང་མིག་ལྡན་སྐྱེ་བོ་འདྲ། །དེ་ཕྱིར་ཕྱི་ནང་དབེན་པ་ཟུང་
འབྲེལ་བས། །ཟབ་དོན་ཉམས་བཞེས་སྒྲུབ་པ་ཡུན་བསྲིང་མཛོད། །
སྐྱིད་འདོད་སོས་དལ་སྙོམ་ལས་བདུད་ཀྱི་ལས། །བག་ཡངས་མི་ཚེ་
འཕུལ་བའི་གཤིས་སྤངས་ཏེ། །ཉམས་བླང་དྲོད་ཐོབ་རང་རྒྱུད་གྲོལ་
བའི་ཚུལ། །སྔོན་བྱོན་མཁས་གྲུབ་རྣམས་ཀྱི་རྗེས་སུ་སློབས། །ལྟར་སྣང་
ཆོས་བརྒྱད་སྒྲུབ་པའི་གཉེར་ཀ་ཡིས། །ཆོས་ལ་ཁ་གཡར་ཆོས་མིན་སྤྱོད་
པས་བྲེལ། །རང་གཞན་རྣམ་པར་གཡེང་བའི་མིག་འཁྲུལ་མཁན། །
དེང་སང་མང་མོད་དེ་ཡི་རྗེས་མ་སློབ། །རང་གིས་ཆོས་ཚུགས་དྲང་པོར་
ཟིན་པ་ན། །གཞན་དག་སུ་མ་མགུ་ཡང་ཞེ་བློ་བདེ། །ཅོལ་ཆུང་སྐྱེ་བོས་
བློ་ཕུགས་ཚེ་འདི་གཉེར། །ཡིན་རློམ་མཁས་མཁས་མང་པོའི་བསླུ་བྲིད་
ཀྱིས། །རང་གཞན་ལོག་ལམ་སྦྱོར་ བའི་ གྲོགས་མང་བས། །ཕྱི་ནང་
གསང་བའི་སྤྱོད་ལམ་གང་ལ་ཡང་། །ཚད་ལྡན་དགེ་བའི་བཤེས་ཀྱི་
བཀའ་ལུང་བཞིན། །མདོ་རྒྱུད་གཞུང་དང་མཐུན་པ་ཁོ་ན་གཅེས། །དམ་
ཆོས་སྒྲུབ་ན་ལུང་དང་མཐུན་པ་ཞིག །དགོས་ཞེས་མཁས་གྲུབ་བཞེད་
པ་ཉག་གཅིག་ཏུ། །འབབས་པའི་ཚུལ་ལ་དགོངས་ཏེ་རང་གི་རྒྱུད། །མ་
ཁྲེལ་གསུམ་གྱི་དམ་བཅའ་མཐའ་སྐྱོལ་མཛོད། །ཐབས་ལ་མཁས་པ་
འཕགས་ཆེན་རྣམ་ཐར་ཡང༌། །རང་དོན་ཞེན་པ་གཏིང་ནས་ཟད་པ་
དང༌། །གཞན་ ཕན་ རོ་གཅིག་བདག་གཞན་མཉམ་ཉིད་དུ། །རྟོགས་
168



ཞལ་གདམས་ཕྱོགས་བསྡུས།
མཆོག་གོང་མའི་རྣམ་ཐར་ཚད་མ་སྟེ། །གཞན་དུ་རང་འདོད་ཕྲ་མོའི་
ཞེན་འཁྲིས་ཀྱིས། །ལྟར་སྣང་གཞན་ཕན་ཡིན་ལོའི་མགོ་སྐོར་ནི། །བསླུ་
བའི་བདུད་དུ་ཆེ་བས་རླབས་ཆེན་གྱི། །སྤྱོད་པ་དུས་ཚོད་འབྲེལ་ཤེས་
གནད་དུ་ཆེ། །མདོར་ན་རང་བློ་ཡང་དག་ཆོས་ཚུལ་ལས། །འཕྲལ་རྐྱེན་
གང་གིས་མི་ཕྱེད་བརྟན་པ་ན། །རང་རྒྱུད་དུལ་བས་གཞན་སྣང་དགེ་ལ་
བསྒྱུར། །ཙན་དན་ལྗོན་པས་སྲུང་བའི་སྡོང་དུམ་བཞིན། །འབྲེལ་ཚད་
ཡོན་ཏན་ འབྱོར་ བས་ ཚིམ་ འགྱུར་ཞིང་། །གྲགས་པའི་ བསུང་ གིས་
ཕྱོགས་ བྲལ་ ཞིང་ ཀུན་ནས། །སྐལ་ བཟང་ ཚོགས་ མང་ བཏུད་ པས་
མཛེས་པ་དང༌། །ཆབས་ཅིག་བསྟན་འགྲོའི་དོན་ཀུན་ངང་གིས་འགྲུབ། །
ཐུན་མིན་ལམ་གྱི་ཁྱེར་སོ་རྣམ་པ་གསུམ། །གཞི་ཉིད་རང་ངོ་ཤེས་པ་ལྟ་
བ་སྟེ། །དེ་ཡི་ངང་ལ་འཇོག་པ་བསྒོམ་པའི་དོན། །དེ་ཉིད་རྐྱེན་དང་བསྲེ་
བ་སྤྱོད་པའི་གནད། །ངེས་ཤེས་བློ་རྩོལ་བཅོས་མའི་ཉམས་ཡིན་པས། །
གནས་ལུགས་དོན་དང་གནམ་ས་ལས་ཐག་རིང༌། །དེ་ཕྱིར་ལྟ་བསྒོམ་
སྤྱོད་པའི་ཉམས་ལེན་གནད། །གང་ཡང་ཞེན་མེད་གདེང་གིས་ཟིན་པ་
དགོས། །ལྟ་བ་གང་ཡང་བློ་ལས་འདས་པ་དང༌། །བསྒོམ་པ་གང་ཡང་
ཡིད་བྱེད་བྲལ་བ་དང༌། །སྤྱོད་པ་གང་ཡང་དགག་སྒྲུབ་ཟད་པ་དང༌། །
ཐམས་ཅད་རོ་གཅིག་དབྱེ་བསལ་མེད་པ་དགོས། །ལྟར་མེད་ཟང་ཐལ་
ལྟ་བའི་རྒྱལ་པོ་སྟེ། །བསྒོམ་མེད་བློ་བྲལ་གཤིས་ཀྱི་བཞུགས་ཚུལ་
ཡིན། །སྤྱོད་མེད་རང་གྲོལ་སྤྱོད་པའི་རྒྱལ་པོ་སྟེ། །དབྱེར་མེད་དོན་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
མཐོང་རྟོགས་པའི་ཚད་དུ་ཕྱིན། །བསྐྱེད་རིམ་སྣང་སྟོང་ཡེ་ཤེས་རོལ་བ་
སྟེ། །ལྷ་སྔགས་ཆོས་ཉིད་དབྱེར་མེད་གཉུག་མའི་གཤིས། །ཁྱབ་བདག་
བླ་མའི་དགོངས་ཀློང་ཟུང་འཇུག་དོན། །མངོན་གྱུར་ཚེ་འདིར་མཆོག་གི་
དངོས་གྲུབ་འཐོབ། །རྫོགས་རིམ་ལྷན་སྐྱེས་འགྱུར་མེད་བདེ་བ་ཆེ། །ཡེ་
འབྱམས་རིག་སྟོང་དོན་གྱི་བླ་མའི་ཞལ། །ཐུགས་ཡིད་འདྲེས་པའི་ཐུན་
མིན་མོས་གུས་ ཀྱིས། །རྟོགས་ པས་ གཅིག་ཤེས་ ཀུན་ གྲོལ་ ས་ ལམ་
རྫོགས། །མདོར་ན་གཞི་དང་ལམ་དང་འབྲས་བུའི་དོན། །གང་ཡང་བློ་
བྲལ་བླ་མ་ཆོས་ སྐུའི་ཞལ། །རང་བབས་དྲན་པས་མཇལ་བའི་ངང་
གཅིག་ཏུ། །རོ་གཅིག་ཟུང་འཇུག་རྣམ་དབྱེར་མེད་པ་ ལགས། །དེ་
ལྟར་རྟོགས་ན་སྣང་སྲིད་བླ་མར་ཤར། །གང་བྱུང་བྱིན་རླབས་བླང་དོར་
དགག་སྒྲུབ་ཟད། །སྣང་ཤེས་ཟང་ཐལ་ཆོས་ཉིད་གཅིག་ཏུ་འཁྱིལ། །
དུས་གསུམ་རིག་འཛིན་དགོངས་ཀློང་རོ་གཅིག་འདྲེས། །དེ་ཚེ་རྟོགས་
པས་བདག་གྲོལ་མཆོག་ཐུན་རྫོགས། །ཐུགས་རྗེས་གཞན་གྲོལ་འབྲེལ་
ཚད་དོན་དང་ལྡན། །ནམ་མཁའ་ཇི་སྲིད་རྟག་ཁྱབ་འཕྲིན་ལས་ཀྱིས། །
མཐའ་ཡས་འགྲོ་མང་སྒྲོལ་ལ་དཀའ་བ་མེད། །དེ་སྐད་ཆོས་དང་མཐུན་
པའི་དྲང་པོའི་གཏམ། །དམ་པའི་ཞལ་ལུང་ཚད་མ་གཙོར་བྱས་ཏེ། །
བསྟན་པའི་མངའ་བདག་མཆོག་ལ་ལེགས་ཕུལ་བས། །ཡུད་ཙམ་སྤྱན་
ཟུར་འབེབས་པའི་སྟེགས་གྱུར་ཅིག །སརྦ་ད་བྷ་དྷི་མངྒ་ལམ། །དེ་ལྟར་རྡོ་རྗེའི་བདེན་
གསུང་ལྷའི་རྔ་སྒྲ། །ཁོ་བོའི་ཡོངས་འཛིན་ཡོན་ཏན་མགོན་པོ་དེས། །བདག་སྙིང་དགེ་བར་ལེགས་
170



ཞལ་གདམས་ཕྱོགས་བསྡུས།
བཤད་ཞལ་གདམས་ཚིག །དོན་བཞིན་ལྷུན་གྱིས་འགྲུབ་པར་བྱིན་གྱིས་རློབས། །ཞེས་རྫོགས་
སྤྲུལ་དྲུག་པས་སོ། །
༄༅། །ཟབ་མོ་ལྟ་ཁྲིད་གཅེར་མཐོང་རང་གྲོལ།
གདོད་ནས་མ་སྐྱེས་སྤྲོས་ཀུན་ཉེར་ཞིའི་དབྱིངས། །སོ་སོ་རང་
རིག་ཡེ་ཤེས་བསམ་མི་ཁྱབ། །ཡེ་གྲོལ་རང་བཞིན་རྗེན་པར་སྟོན་མཛད་
པའི། །མཚུངས་མེད་བླ་མ་སངས་རྒྱས་དངོས་དེར་འདུད། །ཀྱེ་ཧོ་སྣང་
སྲིད་འཁོར་འདས་ཆོས་སོ་ཅོག །གདོད་ནས་མ་སྐྱེས་མཁའ་ལྟར་རྣམ་
དག་ཀྱང་། །མ་རིག་འཛིན་པས་རྨི་ལམ་ལྟར་འཁྲུལ་ཏེ། །ཡོད་སྣང་
འཁྲུལ་བའི་ཆོས་ཀྱིས་འགྲོ་འདི་བསླུས། །དེ་ཕྱིར་ཡུལ་སེམས་སྣ་ཚོགས་
ཆོས་རྣམས་ལ། །སྤང་བྱའི་ཆོས་ཞེས་རྡུལ་ཙམ་གྲུབ་པ་མེད། །མེད་པའི་
ཆོས་ལ་བླར་དོར་ཞེན་པ་ནི། །རང་གིས་རང་ལ་ངལ་བ་སྒྲུབ་པར་ཟད། །
སེམས་ཞེས་འདོགས་ཡུལ་གློ་བུར་ཀུན་རྟོག་སྟེ། །ཀུན་རྟོག་རང་ངོ་ཟང་
ཐལ་ནམ་མཁའ་འདྲ། །བལྟས་པས་མི་མཐོང་དཔྱད་པས་འགའ་མི་
རྙེད། །མཐོང་ཡལ་ངེས་བཟུང་རྡུལ་ཙམ་མི་རྙེད་ན། །ནན་གྱིས་མཁའ་
ལ་མདུད་པ་བོར་བ་བཞིན། །མེད་པའི་ཆོས་ལ་ཞེན་པའི་བློ་བོར་ཏེ། །
གང་ལྟར་ཤར་ཡང་དེ་ལྟར་མ་འཛིན་པར། །གཏད་མེད་ཟང་ཐལ་རང་
གར་ཡན་དུ་ཆུག །ཀྱེ་ཧོ་ལྟོས་དང་རྟོག་པ་གང་སྐྱེས་ཀྱང་། །འདི་ཞེས་
ངོས་བཟུང་རྡུལ་ཙམ་མ་གྲུབ་པས། །རྟོག་པ་སྐྱེས་ཞེས་མིང་ཙམ་བརྗོད་
པར་ཟད། །མིང་ཙམ་རྙེད་ཀྱང་གཞི་མེད་ནམ་མཁའ་འདྲ། །དེ་ཕྱིར་
171



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གང་ཤར་ཤར་ཆུག་ཕན་གནོད་མེད། །རྟོག་པའི་རང་ངོ་བློ་བྲལ་ཡེ་ཤེས་
ཏེ། །དེ་ལས་གཞན་པའི་བསྒོམ་བྱ་རྡུལ་ཙམ་མེད། །དེས་ན་ཀུན་རྟོག་
ཟང་ཐལ་རྗེན་པ་ནི། །ཆོས་སྐུའི་དགོངས་པ་ཡིན་པར་ཐག་ཆོད་ལ། །
ཆེད་དུ་མ་བསྒོམ་ཤར་གནས་གང་ལ་ཡང་། །དགག་སྒྲུབ་མ་བྱེད་གར་
བབས་དེ་གར་ཞོག །ཆེད་དུ་བཅོས་ནས་བསྒོམ་པ་ཡིན་ཕན་ཆད། །
བློས་བྱས་ཡིན་གྱི་གཉུག་མའི་ཡེ་ཤེས་མིན། །དེ་ཕྱིར་ཤར་རམ་གནས་
པ་གང་ལ་ཡང་། །ཆེད་དུ་བཅོས་བསྒྱུར་རྡུལ་ཙམ་མ་བྱེད་པར། །བསྒོམ་
བློའི་ཞེན་པ་ཐད་ཀར་ཁྲོལ་ལ་ཞོག །བལྟ་བྱ་མེད་ལ་བལྟས་པས་ཅི་
ཞིག་མཐོང་། །རང་བཞིན་བབས་ལ་བསྒོམ་པས་ཅི་ཞིག་སྐྱོང་། །དེ་
ཕྱིར་ཉམས་སུ་ལེན་རྒྱུའི་ཆོས་མེད་པས། །གང་བྱུང་གར་བབས་ཐ་མལ་
རང་གར་བསྐྱུར། །བསྒོམས་ཤིང་བཅོས་པས་བཟང་དུ་མི་འགྲོ་སྟེ། །མ་
བསྒོམ་རང་སར་བཞག་ཀྱང་ཆོས་ཉིད་ངང༌། །ད་ནི་ཆེད་དུ་གཞག་དང་
བལྟ་བ་ཡང་། །རྡུལ་ཙམ་མ་བྱེད་གར་འདུག་དེ་གར་བོར། །འཕྲོ་ན་
འཕྲོ་ཆུག་གནས་ན་གནས་སུ་ཆུག །འཁོར་བའི་ཀུན་རྟོག་ཆོས་སྐུར་
ཕྱམ་གཅིག་པས། །བཟང་ངན་བླང་དོར་རྡུལ་ཙམ་ཡོད་རེ་སྐན། །ཡེ་
ནས་སྣང་སེམས་ཆོས་སྐུར་ལྷུན་གྲུབ་པས། །ཡེ་སྟོང་ཡེ་གྲོལ་ཡེ་བབས་
སོར་བཞག་ལ། །རྟོགས་དང་མ་རྟོགས་བློ་ཡི་རི་མོ་སྟེ། །དོན་ལྟར་བྱས་
ན་རྟོགས་བྱ་རྡུལ་ཙམ་མེད། །གར་བབས་གནམ་ཡན་རང་སངས་ནམ་
མཁའ་འདྲ། །འཕྲོ་གནས་གང་ཡང་རྗེན་སངས་སེང་ངེ་བ། །རང་ངོ་
172



ཞལ་གདམས་ཕྱོགས་བསྡུས།
གཤིས་ལས་ནམ་ཡང་གཡོ་མེད་པ། །ངོས་བཟུང་བྲལ་བའི་ཟང་ཐལ་
འདི་ཀ་ལགས། །ཀྱེ་མ་བཅོས་མའི་ཉམས་ཀྱིས་གནས་ལུགས་སྒྲིབ། །
གནས་ཆ་ལྷོད་པོར་ཞེན་པས་ཟུག་རྔུ་ལྡང་། །ད་ནི་བཞག་ཀྱང་མི་དགོས་
བསྒོམ་མི་དགོས། །ཇི་ལྟར་གྱུར་ཀྱང་དེ་ཉིད་ཡིན་དུ་ཆུག །དེ་ཡིས་ཕན་
གནོད་རྡུལ་ཙམ་ཡོད་རེ་སྐན། །མདོར་ན་ཉམས་སུ་ལེན་རྒྱུའི་ཆོས་བོར་
ལ། །ལུས་སེམས་ཐ་མལ་བཅས་བཅོས་མེད་པར་ཞོག །དེ་ཚེ་ཤར་རམ་
གནས་ པ་ཅི་བྱུང་ཡང༌། །རྩིས་ གདབ་ མ་ བྱེད་བུ་ཆུང་ལྟ་བུར་ཞོག
མདོར་དྲིལ་ན། བལྟ་མི་དགོས། བསྒོམ་མི་དགོས། ཤར་ན་ཤར་ཆུག་
གནས་ན་གནས་ཆུག བློས་བཏང་ལ་བསྐུར་ཤོག་དང་འཐོར་འགྲོ་རྒྱུ་
དང་ཞིག་འགྲོ་རྒྱུ་ཅི་ཡང་ཡོད་རེ་སྐན། གནད་དེ་ཡིན། ཁ་དྲོ་ལོ་བརྒྱ།
༄༅། །ཐོག་མཐའ་བར་གསུམ་གྱི་བསླབ་བྱ་ཐར་ལམ་
གསལ་བའི་སྒྲོན་མེ།
སྲིད་དང་ཞི་བའི་མཐའ་གཉིས་ལས། །རྣམ་པར་གྲོལ་བའི་བྱང་
ཆུབ་མཆོག །བདེ་བླག་ཉིད་དུ་སྦྱིན་མཛད་པའི། །དཔལ་མགོན་བླ་མ་
ལ་བཏུད་དེ། །ཆོས་དང་མཐུན་པའི་བསླབ་བྱ་ནི། །ཉུང་ངུར་བསྡུས་ཏེ་
བཤད་ཀྱིས་ཉོན། །ཀྱེ་ལགས་ལམ་གྱི་འཇུག་སྒོ་ནི། །དད་དང་ངེས་
འབྱུང་སྙིང་རྗེ་གསུམ། །མེད་ཐབས་མེད་པའི་ཆོས་ཡིན་པས། །ཅིས་
ཀྱང་རྒྱུད་ལ་སྐྱེ་ངེས་མཛོད། །ཐར་བའི་ལམ་དང་དེའི་སྟོན་པར། །
173



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དགའ་དང་དང་བ་མི་ཕྱེད་པས། །ཐེ་ཚོམ་མེད་པའི་ཡིད་ཆེས་དང་། །
རྐྱེན་གྱིས་མི་འཕྲོག་བརྟན་པ་ཡི། །དད་གསུམ་རྒྱུད་ལ་མ་སྐྱེས་ན། །
དོན་གཉེར་འདུག་བློ་མི་འབྱུང་བས། །རྣམ་དག་ལྷ་ཆོས་འགྲུབ་ཐབས་
མེད། །དེ་ཕྱིར་ཆོས་དང་སྟོན་པ་ཡི། །ཡོན་ཏན་བཀའ་དྲིན་ཚད་མེད་
པའི། །རང་བཞིན་སྙིང་ནས་དྲན་བྱས་ཏེ། །བཅོས་མིན་དད་པ་ཅི་སྐྱེ་
མཛོད། །འཁོར་བ་མེ་ཡི་འོབས་ལྟ་བུར། །མཐོང་ནས་འདི་དང་ཕྱི་མ་
ཡི། །སྲིད་པའི་ཕུན་ཚོགས་དུག་ཅན་ཟས། །ཇི་བཞིན་ཞེན་པ་ལོག་པ་
དགོས། །འཁྲུལ་སྣང་སྲིད་པའི་ཕུན་ཚོགས་ལ། །གཏིང་ནས་ཞེན་པ་མ་
ལོག་ན། །བཅོས་མའི་སྤྱོད་ལམ་བཟང་པོ་ཙམ། །ཡོད་ཀྱང་ནམ་ཞིག་
རང་མཚང་སྟོན། །འགྲོ་ཀུན་ཕ་མར་ཤེས་པ་ཡི། །ཀུན་ལ་སྙོམས་པའི་
སྙིང་རྗེའི་སེམས། །ངེས་པར་རྒྱུད་ལ་མ་སྐྱེས་ན། །ཐེག་ཆེན་ལམ་དུ་
འགྲོ་བར་དཀའ། །དེ་ཕྱིར་དང་པོ་འདི་གསུམ་ལ། །རང་བློ་གཏིང་ནས་
འགྱུར་ནུས་པའི། །བློ་སྦྱང་ནན་ཏན་སྙིང་པོར་སློབ། །ཐོག་མར་དགེ་
བའི་བསླབ་བྱ་ཡིན། །དོན་གཉིས་ལྡན་པའི་བྱང་ཆུབ་སེམས། །རྒྱལ་
སྲས་སྤྱི་ཡི་བགྲོད་གཅིག་ལམ། །སྨོན་དང་འཇུག་པ་རྣམ་གཉིས་ལ། །
སྤྱོད་འཇུག་གཞུང་བཞིན་ནན་ཏན་མཛོད། །ཆོག་ཤེས་བག་ཡོད་དཀའ་
སྤྱད་བཟོད། །ཀུན་ལ་བྱམས་དང་སྙོམ་ལས་མེད། །བརྩོན་དང་བསམ་
པ་བརྟན་པ་དང༌། །རྣམ་གཡེང་མེད་དང་ཐོས་སོགས་ཀྱི། །ཤེས་རབ་
རྒྱུད་ལ་བསྐྱེད་པ་ནི། །བར་དུ་དགེ་བའི་བསླབ་བྱ་སྟེ། །ཐེག་ཆེན་ལམ་
174



ཞལ་གདམས་ཕྱོགས་བསྡུས།
ཀྱི་ མདོ་ ཆིངས་ ཡིན། །དབང་ གིས་ རྒྱུད་ སྨིན་ དམ་ ཚིག་ དག །རིམ་
གཉིས་ཏིང་འཛིན་སྙིང་པོར་སྦྱོར། །བསྙེན་སྒྲུབ་ཡན་ལག་མཐའ་རུ་
སྐྱོལ། །ཐ་མར་དགེ་བའི་བསླབ་བྱ་ཡིན། །དེ་ཡང་རྩོལ་བཅས་བསྐྱེད་
རྫོགས་རིམ། །བརྩོན་འགྲུས་ཅན་གྱི་སྤྱོད་ཡུལ་ཏེ། །སྙིགས་དུས་ཚེ་ཐུང་
གཡེང་བ་ཆེ། །ཇི་བཞིན་རྒྱུད་ལ་སྐྱེ་བར་དཀའ། །ཉོན་མོངས་ཤུགས་
དྲག་མོས་མཐུ་ཞན། །ལས་ཀྱིས་ཚེ་ཐུང་བཀའ་དོན་སྟོར། །བསྟན་སྙིང་
གྲུབ་མཐའ་ངན་པས་སྐྱུག །དེ་ཚེ་རྩོལ་མེད་ཐེག་པ་ཟབ། །དེ་ཕྱིར་གཡོ་
མེད་མོས་གུས་དང་། །མཉེས་པ་གསུམ་གྱིས་ཐུགས་བཟུང་སྟེ། །མཚན་
ཉིད་ལྡན་པའི་བླ་མ་ལ། །སངས་རྒྱས་དངོས་ཀྱི་འདུ་ཤེས་བསྐྱེད། །སྤྱི་
བོར་བསྒོམས་ཤིང་གསོལ་བ་གདབ། །དབང་བཞི་བླངས་ཤིང་ཐུགས་
ཡིད་བསྲེས། །མི་ཚེ་བླ་མའི་སྒྲུབ་པ་ལ། །བསྐྱལ་ན་ཚེ་འདིར་མཆོག་
དངོས་འགྲུབ། །དེ་ཡང་དང་པོའི་ལས་ཅན་གྱིས། །ཉིན་མཚན་རྒྱུན་དུ་
མ་ཡེངས་པར། །བླ་མའི་རྣལ་འབྱོར་ཁོ་ནར་བརྩོན། །གདུང་ཤུགས་
གསོལ་འདེབས་གྲངས་སུ་བསགས། །དེ་ནས་རིག་པ་ཟང་ཐལ་གྱི། །
སྐྱོང་ཚུལ་ཕྱོགས་ ཙམ་ཤེས་པའི་དུས། །སྐབས་ སུ་ གསོལ་ འདེབས་
གདུང་ ཤུགས་ སྐུལ། །སྐབས་ སུ་ རང་ བབས་ སོ་ མར་ བཞག །རང་
གནས་བབས་ཀྱི་དགོངས་པའི་གནད། །ཇི་བཞིན་རྒྱུད་ལ་འབྱོར་བའི་
ཚེ། །ལྷ་དང་བླ་མ་རང་གི་སེམས། །བཅོས་མའི་བསྐྱེད་རིམ་བསྒོམ་མི་
དགོས། །ཟུང་འཇུག་རིག་སྟོང་རྗེན་པར་སྐྱོང་། །ལྷ་སྔགས་ཆོས་ཉིད་
175



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཆིག་ཆོད་ཡིན། །རྐྱེན་སྣང་བཟང་ངན་ཅི་བྱུང་ཡང་། །བླ་མར་ཤེས་པས་
ལམ་དུ་ཁྱེར། །གང་བྱུང་བྱིན་རླབས་འཆར་བ་ན། །མི་དགེའི་སྤང་བློ་
རྡུལ་ཙམ་མེད། །ཟང་ ཐལ་རྒྱ་གྲོལ་རྣམ་འབྱོར་ལ། །བླང་དོར་དབྱེ་
བསལ་མ་དམིགས་པས། །གང་བྱུང་བྱུང་ལ་གང་སྣང་སྣང་། །གང་ཤར་
གང་ཡིན་རྩིས་གདབ་མེད། །ཆོས་དང་གྲུབ་མཐའི་ཞེ་འདོད་ཟད། །
ལམ་དང་འབྲས་བུའི་སྨོན་ཡུལ་སྟོང་། །ཆོས་ཟད་ནམ་མཁའ་ཕྱམ་ཕྱམ་
གཅིག །རྒྱ་དང༌ བྲལ་བའི་ནམ་མཁའ་ལ། །དམིགས་སུ་མེད་པའི་
རྟོགས་པ་ཤར། །བློ་ལས་འདས་པའི་ཆོས་ཉིད་ལ། །སྒོམ་དུ་མེད་པའི་
ཉམས་མྱོང་འབར། །ཚིག་དང་ཡི་གེས་ཅི་ཞིག་མཚོན། །བརྗོད་བྲལ་
ནམ་མཁའ་ཕྱམ་ཕྱམ་གྲོལ། །ཨ་ལ་ལ་ཧོ་གུ་རེ་ཡངས། །ཨེ་མ་ཧོ་སྟེ་
མཚར་ རེ་ཆེ། །འདི་བཞིན་རྟོགས་པའི་རྣལ་ འབྱོར་ལ། །བསླབ་བྱ་
དགོས་པའི་རྣམ་རྟོག་ཟད། །སྒྲུབ་དང་སྨོན་པ་ཀ་ནས་དག །དེ་འདྲའི་
མཐར་ཕྱིན་བཀྲ་ཤིས་ཤོག །དེ་སྐད་ཡིད་ལ་གང་དྲན་ཚིག །བསམ་
འགྲུབ་མིང་ གི་བཞེད་བསྐང་སླད། །སྤྱང་འཁྱམས་ གུ་ཎའི་མིང་ཅན་
གྱིས། །ཡི་གེར་བྲིས་ཏེ་ཕུལ་བ་དགེ། །ཞེས་མན་ངག་ཡོངས་ཀྱི་བཅུད་དྲིལ་ཐོག་
མཐའ་བར་གྱི་བསླབ་བྱ་གསང་བ་ཟབ་མོ་གསུང་གི་བདུད་རྩི་འདི་ནི་སློབ་དཔོན་ཆེན་པོ་བི་མ་ལའི་
སྤྲུལ་པའི་རོལ་གར་མི་ཡི་གཟུགས་སུ་བྱོན་པ་འཇིགས་མེད་ཡོན་ཏན་མགོན་པོ་དེ་ཉིད་ཀྱིས་སློབ་
བུ་ཚེ་རིང་བསམ་འགྲུབ་ལ་གདམས་པའོ། །
176



ཞལ་གདམས་ཕྱོགས་བསྡུས།
༄༅། །ཞལ་ཆེམས་བརྡ་ལུང་མི་འགྱུར་གསང་བའི་རྒྱུ་ཅན།
རྗེ་སངས་རྒྱས་ཀུན་དངོས་རྡོ་རྗེ་འཆངཿ དྲིན་འཁོར་མེད་མཚོ་
སྐྱེས་རྡོ་རྗེ་ལཿ སྙིང་རུས་ པའི་ གཏིང་ནས་ གསོལ་བ་འདེབསཿ བློ་
བསམ་དོན་ཆོས་བཞིན་འགྲུབ་པར་ཤོག ཤར་ཆུ་འཛིན་དཀར་པོའི་
འོག་ཤེད་ནསཿ སྙིང་དམར་པོའི་དྭངས་བཅུད་ཐིགས་པ་ཞིག མིང་དྷ་
ཛ་ཏཱ་རེའི་སྐྱེད་ཁྱིམ་དུ ཡ་མཚན་གྱི་ཐིག་ལེར་སྨིན་པའི་ཚུལ སེམས་
དགའ་སྐྱོ་འདྲེས་མའི་སྣང་ཉམས་སཿ འལ་འོལ་གྱི་ཀུན་རྟོག་ཐོལ་ཐོལ་
སྐྱེསཿ སྙིང་དམར་པོའི་བཅུད་དུ་རྒྱས་བཏབ་སཿ དུས་རེ་ཞིག་པར་གྱི་
ཁ་བཞིན་བསྡམ།
༄༅། །རོ་སྙོམས་བརྟུལ་ཞུགས་ཀྱི་གདམས་པ་
རེ་དོགས་ཚར་གཅོད།
འཇམ་དབྱངས་ལགས། ཁྱེད་རང་ན་རྒྱུའི་ཐད། གཅོད་ཀྱི་བསྟབ་
པ་ཆ་དྲུག་དང་། འཛིན་གྲོལ་དྲག་གཅོད་བཅས་ཚད་ལྡན་འདྲ་ཞིག་ཁྱེད་
རང་གིས་དམིགས་པ་བྱེད་ཨེ་ཐུབ་ལྟོས་ནས་འདོན་དང་དེས་དགའ།
ལས་ཟད་པ་མིན་ན་མི་སྐྱོན་ངེས་པ་འདྲ་སྙམ་ཡང་། ལར་ནད་གདོན་
སྡུག་བསྔལ་ཅི་བྱུང་ཡང་། །བླ་མར་གསོལ་འདེབས་ཐུགས་ཡིད་བསྲེ། །
གཅེས་འཛིན་སྒྱུ་ལུས་མཆོད་སྦྱིན་བྱ། །བདེ་སྡུག་གང་བྱུང་རོ་སྙོམས་ཏེ།
རེ་དོགས་བྲལ་བའི་ཉམས་ལེན་སྐྱོང་། །འཆི་བ་ཐོག་བབས་བྱུང་ནའང༌།།
177



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཅེར་གྲོལ་རིག་སྟོང་གཉུག་མའི་ངང་། །ཡེངས་མེད་བཅོས་སླད་བྲལ་
བར་སྐྱོངས། །སྣང་ཤར་རང་སྣང་ཉག་གཅིག་ཏུ། །ཤེས་ནས་གཤིས་ལ་
འཇོག་པ་གནད། །
འདི་ ནས་ ཀྱང་ གང་ དྲག་ གིས་ བླ་ མར་ གསོལ་ འདེབས་ དང༌ །
བསྟན་སྲུང་ ལ་ གསོལ་ ཁ་ འཕྲིན་བཅོལ་ སོགས་ རང་ནུས་ གང་ ཡོད་
གཡེལ་མེད་དུ་བགྱིད་བཞག །ཅེས་མགོན་པོ་ནས་ཕུལ།
༄༅། །འོད་གསལ་ཐོད་རྒལ་གྱི་ལམ་ཁྲེགས་ཆོད་ལས་ཁྱད་པར་
བདུན་གྱིས་འཕགས་ཚུལ་ཟིན་བྲིས་འོད་གསལ་ཉི་ཟླ།
འོད་གསལ་ཆེན་པོ་ཐོད་རྒལ་གྱི་ལམ་ཁྲེགས་ཆོད་ལས་ཀྱང་ཁྱད་
པར་བདུན་གྱིས་འཕགས་ཏེ། །
དང་པོ་ཉམས་ལེན་ལག་ལེན་དང་འབྲེལ་བའི་ཁྱད་པར་ནི། རིག་
པ་ཡེ་ནས་འོད་གསལ་དུ་གསུངས་པ་དེ་ཁྲེགས་ཆོད་ཀྱིས་སྟོང་པར་
འཇལ་བ་ཤས་ཆེ་བ་ལས། ཐོད་རྒལ་གྱིས་གནད་གཅུན་པས་ནང་དུ་ངོ་
བོའི་འོད་གསལ་རང་བབས་སུ་ཟིན་དུས་རང་གདངས་ཡེ་ཤེས་ཀྱི་
འཆར་སྣང་ལག་ཁྲིད་ཟམ་མ་ཆད་དུ་ནོར་འཆུག་མེད་པ་བསྟན་དུ་ཡོད་
པས། ཡིད་དཔྱོད་དང་རྟོག་བཟོའི་ལྷད་མི་འཇུག་པའི་ཁྱད་པར།
གཉིས་པ་ལུས་གནད་རྩའི་ཁྱད་པར་ནི། ཁྲེགས་ཆོད་དུ་རགས་
པའི་རྩ་རླུང་ལ་བརྟེན་པ་ལས་འདིར་གནད་གསུམ་གྱིས་ཡེ་ཤེས་དག་
178



ཞལ་གདམས་ཕྱོགས་བསྡུས།
པའི་འོད་རྩ་ལ་བརྟེན་ནས་སྒྲོན་མ་དངོས་ལམ་དུ་བྱེད་པས། ན་ཚོད་
རྒན་གཞོན་སོགས་ཀྱིས་ཕན་གནོད་མེད་པའི་ཁྱད་པར།
གསུམ་པ་སྣང་བྱེད་སྒོའི་ཁྱད་པར་ནི། ཁྲེགས་ཆོད་དུ་དབང་པོ་
དྲུག་གི་སྒོ་མ་དག་པ་ལས་ཤར་བའི་སེམས་ཀྱི་ཆོས་ལ་དྭངས་ཚོལ་བ་
ལས། འདིར་དག་པ་འོད་གསལ་གྱི་སྒོ་ཡེ་ཤེས་ཀྱི་རླུང་གིས་བསྐུལ་ཏེ་
སྒྲོན་མ་བཞིའི་སྣང་བ་འཆར་བས། བློས་བྱས་ཀྱི་བསམ་གཏན་ལ་ལྟོས་
མི་འཆའ་བའི་ཁྱད་པར། །
བཞི་བ་མཐོང་བ་དབང་པོའི་ཁྱད་པར་ནི། ཁྲེགས་ཆོད་དུ་ཚོགས་
དྲུག་ཡུལ་སྣང་འཛིན་པའི་དབང་པོས་ཡུལ་མཐོང་བས་རྟོག་ཚོགས་རྒྱུན་
མི་ཆད་པ་ལས། འདིར་འོད་རྩ་དྭངས་པའི་དབང་པོས་ལུག་རྒྱུད་གཅེར་
མཐོང་དུ་མཐོང་བས་རྟོག་པ་དུས་གཅིག་ལ་འགགས་ཏེ་ཡེ་ཤེས་ཀྱི་སྣང་
ཆ་དཔག་མེད་དུ་འཆར་བའི་ཁྱད་པར། །
ལྔ་བ་རང་སྣང་མངོན་སུམ་དུ་གཟིགས་པའི་ཁྱད་པར་ནི། ཁྲེགས་
ཆོད་དུ་རིག་པ་ཡེ་ཤེས་བལྟར་མེད་ཀྱི་རྒྱས་བཏབ་ནས་མཐོང་རྒྱུ་མེད་པ་
གཅིག་ཏུ་ཐག་གཅོད་པ་དེ། འདིར་ཡེ་ཤེས་ཀྱི་མཐོང་ཕྱེ་བས་ཆོས་ཉིད་
ཀྱི་ཟེར་དངོས་སུ་གསལ་བ་ཆོས་ཉིད་ཟེར་གདངས་ལ་མཐོང་བའི་ཁྱད་
པར། །
དྲུག་པ་སྣང་བ་འོད་ཀྱི་ཁྱད་པར་ནི། ཁྲེགས་ཆོད་དུ་འཁྲུལ་སྣང་
རགས་པར་སྣང་བ་ལ་སྒྱུ་མ་ལ་སོགས་པའི་ལྟ་བས་རྒྱས་འདེབས་པས་
179



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཟུང་འཛིན་ལས་མི་འདའ་ཞིང༌། འདིར་ཡེ་གདངས་དངོས་སུ་སྣང་
བས་འཁྲུལ་སྣང་མིང་མེད་དུ་སོང་ནས་རང་འོད་དངོས་སུ་སྣང་བ་ལ་
ལམ་དུ་བྱས་པས། ཕྱི་ནང་གི་ས་བཅས་འོད་དུ་དེངས་ནས་འཕོ་ཆེན་
གྱི་སྐུར་བཞེངས་པས་རྟེན་དེ་ལ་གཞན་དོན་རླབས་ཆེན་འགྲུབ་པའི་
ཁྱད་པར། །
བདུན་པ་ཉམས་སྣང་གོང་འཕེལ་གྱི་ཁྱད་པར་ནི། ཁྲེགས་ཆོད་དུ་
ཡུལ་སེམས་རང་ག་མ་ལ་སྤོང་ལེན་མེད་པའི་རྒྱས་འདེབས་པས་དེ་དག་
མྱུར་དུ་དག་མི་ནུས་ཤིང་། འདིར་གནད་གཅུན་པའི་སྐད་ཅིག་ནས་ཕྱི་
ནང་གི་འཁྲུལ་སྣང་འཁྲུལ་འཛིན་དང་བཅས་པ་རང་སངས་ཏེ་མ་སྤངས་
གནས་སུ་དག་པས་རྒྱས་འདེབས་ལ་མི་ལྟོས་ཤིང་། ཡེ་ཤེས་ཀྱི་འཕེལ་
སྣང་ཟླ་བ་ཡར་ངོ་བཞིན་གོང་དུ་འཕེལ་བ་སྟེ་སྐུ་གསུམ་ལམ་སྣང་དུ་
རྩལ་རྫོགས་པའི་ཁྱད་པར་དང་བདུན་ནོ། ། །
མདོར་ན་གདངས་ཀྱི་འཆར་སྒོ་ལག་ཁྲིད་དུ་ངོ་སྤྲད་པས་གནད་
མི་འཆུག འོད་རྩ་ལམ་དུ་བྱེད་པས་འབྱུང་ཁམས་འཕེལ་འགྲིབ་ལ་མི་
ལྟོས། རིག་གདངས་དག་པ་སྒྲོན་མ་འཆར་བའི་སྒོ་ལ་བརྟེན་པས་ནོར་
ས་མེད། རྒྱང་ཞགས་ཡེ་ཤེས་ཀྱི་དབང་པོའི་འཆར་སྒོ་དག་པ་མཐོང་
བས་ཚོགས་དྲུག་གི་འབྲེལ་ཆད། དབྱིངས་དང་ཡེ་ཤེས་འདུ་འབྲལ་མེད་
པའི་སྣང་བ་ལ་དངོས་སུ་དཔྱོད་པས་དབང་པོ་ལ་རྣོ་རྟུལ་མེད། ཡེ་ཤེས་
ཀྱི་སྣང་བ་དག་པ་ལམ་དུ་བྱས་པས་ཕྱི་ནང་གི་རྟོག་པ་འོད་དུ་དག་སྟེ་
180



ཞལ་གདམས་ཕྱོགས་བསྡུས།
འཕོ་ཆེན་འགྲུབ་པའི་ཁྱད་པར། སྣང་ཉམས་དྲི་མེད་ཀྱི་འཕེལ་རྫོགས་
པས་སྐུ་གསུམ་ལམ་སྣང་དུ་རྩལ་རྫོགས་ཏེ་ཕྱི་དུས་ལ་མི་ལྟོས་པར་ལམ་
མྱུར་བའི་ཁྱད་པར་བཅས་ཡོད་པ་ཡིན་ལ། ཡང་ཁྱད་པར་གཉིས་སུ་
ཡང་འདུ་སྟེ། རིག་པའི་དོན་དངོས་སུ་མཐོང་ཞིང་བལྟར་ཡོད་པས་
འཁྲུལ་བ་སྐད་ཅིག་ལ་ལྡོག་པའི་ཁྱད་པར་དང་། ཡིད་དཔྱོད་ལ་མ་ལྟོས་
པར་འཁྲུལ་སྣང་ལ་ལམ་དུ་བྱས་ནས་མ་འཁྲུལ་བའི་འབྲས་བུ་འཚོལ་
བའི་ཁྱད་པར་བཅས་ཤེས་རབ་ཀྱི་མིག་དང་ལྡན་པ་རྣམས་ཀྱིས་རྟོགས་
པར་བྱའོ། །འདི་དག་ཆོས་ཀྱི་རྒྱལ་པོ་ཀློང་ཆེན་རབ་འབྱམས་ཀྱི་གསུང་
རབ་ཇི་ལྟ་བ་ཆེ་ལོང་དུ་བསྡུས་ཏེ་རང་བློར་གང་ངེས་ཉམས་མཚར་དུ་
བྲིས་པ་ཡིན་པས། ཀུན་མཁྱེན་རང་གི་གསུང་རབ་ཀྱི་དགོངས་པ་མ་
ནོར་བ་མཁྱེན་ལྡན་རྣམས་ཀྱིས་ལེགས་པར་ཚོལ་ཞིག །
༄༅། །མཉམ་ཉིད་རྡོ་རྗེའི་ཚིག་བཅུ།
ཡིན་པ་ལྟར་བྱས་ན་ཡིན། །མིན་པ་ལྟར་བྱས་ན་མིན། །ཡིན་མིན་
བློ་ཡིན། །བློ་རང་སྟོང་ཡིན། །རང་སྟོང་མངོན་སུམ་ཡིན། །མངོན་སུམ་
ཡུལ་མེད་ཡིན། །ཡུལ་མེད་རྒྱ་ཡན་ཡིན། །རྒྱ་ཡན་ལ་མིང་མེད། །མིང་
མེད་ལ་བློ་མི་འཇུག་པས། །དུས་གསུམ་མཉམ་པ་ཉིད་དུ་ཕྱལ་ཡས་སོ།།
གུ་རྒྱ།
181



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །འཁོར་གྱི་སྣང་ཚུལ་སྟོན་པའི་མཚར་གཏམ་
མེ་ལོང་གསར་པ། །
སྐུ་གསུམ་སྟོན་པའི་གསུང་གི་གསང་བ་ཟབ་མོ་ཚིག་དང་ཡི་གེའི་
བརྡ་རུ་ལེགས་སྣང་བའི། །གསང་རྒྱུད་རྒྱ་མཚོའི་ཚིག་ཙམ་ཐོས་པའང་
བསྐལ་པ་དུ་མར་འདི་ལྟར་ཡང་ཡང་རྙེད་པར་དཀའ། །འོན་ཀྱང་འདི་
ན་ལང་ཚོ་རྙིང་པའི་ཁུར་གྱིས་དུབ་རྣམས་སོས་ཁའི་ཚད་པའི་མྱོས་ཆང་
གིས། །འདུ་ཤེས་ཉམས་པའི་མགོ་བོ་འགུལ་བས་མི་ཐེག་སྨིན་པའི་
ཤིང་འབྲས་བཞིན་དུ་ཡང་ཡང་དུད། །ལང་ཚོའི་མེ་ཏོག་གསར་པའི་
གཞོན་ནུ་མཆོག་དང་མཆོག་མིན་རྣམ་རིག་གསལ་བའི་ཟློས་གར་ལ། །
གཅིག་ཏུ་བརྩོན་པའི་ཡལ་གའི་རི་དྭགས་གར་ལ་ཚུད་བཞིན་ཡན་ལག་
གཡོ་བས་བྲེལ་ཞིང་ཟིང་། །ཕལ་ཆེར་ལུང་དུ་བསྟན་པ་མིན་པའི་ཀུན་
སློང་རང་གས་ཕྲེང་བའི་གྲངས་འདྲེན་མིག་དཀྱུས་གཡོ། །འགའ་ཞིག་
ཆོས་ཀྱི་ཚིག་དོན་རྣམ་དབྱེ་ཡི་གེའི་འདུ་བྱེད་ཟིན་པ་མེད་པའི་ལས་ཀྱིས་
བྲེལ། །ཁ་ཅིག་རྣམ་པར་མི་རྟོག་ཟོལ་ཡང་རྣམ་པར་རིག་བྱེད་ཤེལ་གྱི་
ཁང་བུའི་གཟུགས་བཞིན་གསལ། །བདག་ཅག་རྣམས་ཀྱི་སྣང་ཚུལ་
གཡོ་མེད་དྲང་པོར་བརྗོད་ན་ཅུང་ཞིག་གསོན་དང་གད་མོ་འཆོར། ། ཞེས་
པའང་ཡབ་རྗེ་ངག་དབང་ནོར་བུས་རྙིང་རྒྱུད་ལུང་གསུང་སྐབས་འཁོར་གྱི་ངང་ཚུལ་ལ་གཟིགས་ཏེ་
མཚུངས་མེད་ཡོན་ཏན་མགོན་པོས་གསུངས་པའོ། །
182



ཞལ་གདམས་ཕྱོགས་བསྡུས།
༄༅། །མིན་གསུམ་གྲུབ་བཞི་མ།
རྒྱུ་ནི་རྫབ་ཀྱི་ཤིང་ཡིན་པས། །དུག་ནད་སེལ་བའི་སྨན་ཡིན་ལ། །
བཟའ་བཏུང་ཚོགས་ཀྱི་སྣོད་ཡིན་པས། །མཆོག་ཐུན་སྒྲུབ་པའི་རྫས་
ཀྱང་ཡིན། །ངོ་བོ་སྐྱེ་མེད་སྟོང་པར་གྲུབ། །རང་བཞིན་ཡུམ་ལྔའི་དལ་དུ་
གྲུབ། །འདི་བསྟེན་གསང་བའི་བཅུད་གྲུབ་པས། །ཐུན་མོང་དངོས་གྲུབ་
མཐུ་དང་ལྡན། །དམ་པས་བྱིན་རླབས་བདུད་རྩིའི་སྣོད། །འདི་འཆང་ལྷ་
དང་དམ་ཅན་འདུ། །དེ་ཕྱིར་ཡིན་གྲུབ་མཚན་ཉིད་རྣམས། །འདི་ལ་མ་
ཚང་མེད་པར་རྫོགས། །རྟོགས་ན་སྣང་སྲིད་འཁོར་འདས་ཀུན། །ཡིན་
གྲུབ་མཚན་ཉིད་གདོད་ནས་རྫོགས། །གང་ཡང་གྲོགས་སུ་འཁྱེར་པ་
འདི། །ཐབས་ཆེན་ལམ་གྱི་ཁྱད་ཆོས་ཡིན། །ཞེས་པའང་སྐྱབས་རྗེའི་གསོལ་ཞལ་
ལ་ཡིན་གསུམ་གྲུབ་བཞི་ཚང་ངམ་ཞེས་དྲིས་པའི་ལན་དུ་ཡོན་ཏན་མགོན་པོ་ནས་གསུངས་པའོ། །
༄༅། །ཕྱག་འཚལ་ཞིག་གི་འགྲེལ་བ་ཐོར་བུ།
ཀ་དག་གི་རིག་པ་ཀུན་ཏུ་རྟོག་པའི་དྲ་བ་ལས་ཡེ་ནས་རྣམ་པར་
རྒྱལ་ཏེ། རང་གནས་ཀྱི་བསམ་གཏན་སྐུ་དང་ཡེ་ཤེས་ཀྱི་ཡོན་ཏན་ལྷུན་
གྱིས་གྲུབ་པའི་ཟབ་ཅིང་རྒྱ་ཆེ་བའི་སྐུ་མངའ་བ། ནང་དབྱིངས་ཐིམ་ལ་
མ་སྨུག་པའི་ཡེ་ཤེས་སྒྲོན་མ་བཞི་དྲི་མ་གཤིས་ལ་མེད་པས། ཀུན་ཏུ་
བཟང་པོའི་འོད་ཟེར་དག་གི་གདངས་ཀྱི་སྣང་བ་ཚད་མེད་པའི་སྒྲོན་མ་
ཀུན་ནས་འཕྲོ་བ་སྟེ། ཀ་དག་དང་ལྷུན་གྲུབ་ཟུང་དུ་འཇུག་པའི་དོན་དེ་
183



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལ་རྟོགས་པའི་ཚུལ་གྱིས་ཕྱག་འཚལ་ལོ། །
༄༅། །སྨོན་ལམ་ནམ་ཞིག་དཔལ་རི་མ།
ནམ་ཞིག་དཔལ་གྱི་རི་ལ་ཨོ་རྒྱན་རྗེ། །རིག་འཛིན་མཁའ་འགྲོའི་
ཚོགས་ཀྱིས་ཡོངས་བསྐོར་ཏེ། །སྨིན་གྲོལ་ཆོས་ཀྱི་དགའ་སྟོན་འགྱེད་པ་
དེར། །བདག་ཀྱང་སྲས་ཀྱི་ཐུ་བོར་དབུགས་ཕྱུང་ནས། །སྣང་བཞིའི་
ལམ་གྱི་བགྲོད་པ་མཐར་ཕྱིན་ཏེ། །ཚོམ་བུ་གཅིག་ཏུ་མངོན་སངས་རྒྱས་
པར་ཤོག །སླར་ཡང་སྤྲུལ་བ་བྱེ་བ་ཕྲག་བརྒྱ་ཡིས། །དག་དང་མ་དག་
གདུལ་བྱའི་དོན་བྱེད་ཅིང་། །སྣང་སེམས་དབང་བསྒྱུར་འབྲེལ་ཚད་དོན་
ལྡན་གྱི། །ཀུན་བཟང་སྤྱོད་པ་རྒྱ་མཚོའི་མཐར་ཕྱིན་ཤོག །
184



བསྟོད་ཚོགས་ཕྱོགས་བསྡུས།
༄༅། །ཕྱོགས་བཅུའི་སངས་རྒྱས་ལ་བསྔགས་པ་
སྨིན་གྱི་རྔ་སྒྲ།
ཨོཾ་སྭ་སྟི། ཐུགས་རྗེའི་གདུགས་དཀར་ཡངས་པའི་མཆོག་གཅིག་
གིས། །སྲིད་དང་ཞི་བའི་གདུང་བ་ཀུན་སྐྱོབ་ཅིང་། །སྤྱོད་པ་བརྒྱད་ཁྲི་
བཞི་སྟོང་འཁྲུགས་པའི་གཡུལ། །ཐབས་མཁས་དཔུང་གིས་བཅོམ་པར་
མཛད་ལ་འདུད། །རླབས་ཆེན་སྤྱོད་པ་རྒྱ་མཚོ་མཐར་ཕྱིན་ཏེ། །རྗེས་
བརྩེའི་གཟིགས་པ་དམ་པའི་གྲུ་ཆེན་གྱིས། །སྲིད་གསུམ་འཁོར་བའི་ཆུ་
གཏེར་ཆེན་ པོ་ ལས། །སྒྲོལ་མཛད་འཇིག་རྟེན་འདྲེན་པ་དེར་ ཕྱག་
འཚལ། །ཡིད་ལ་ཡེ་ཤེས་མཆོག་གི་གཏེར་བརྙེས་པས། །ཇི་ལྟ་ཇི་སྙེད་
མ་འདྲེས་མངོན་སུམ་མཛད། །ཟབ་ཅིང་རྒྱ་ཆེའི་ཆོས་ཀུན་འགྲོ་འདི་
ལ། །མངོན་སྟོན་འཕགས་པའི་རྒྱལ་པོ་ལ་ཕྱག་འཚལ། །འཁོན་དང་
རྒྱགས་སོགས་ཉོན་མོངས་ཉེས་པའི་ཚོགས། །བྱམས་ཆེན་ཡེ་ཤེས་མཐུ་
ཡིས་བཅོམ་ནས་སླར། །བདུད་དང་མུ་སྟེགས་རྣམ་གནོན་ཆོས་ཆེན་གྱི། །
རྒྱལ་ཐབས་ལ་བཞུགས་འདྲེན་པ་ཁྱོད་ཕྱག་འཚལ། །སྐྱོབ་པ་རིན་ཆེན་
གསེར་གྱི་མཆོད་སྡོང་ནི། །མཚན་སྟོང་རྣམ་པར་མཛེས་པའི་གཟུགས་
ཀྱི་ཕུལ། །འོད་ཟེར་བཀོད་པ་སྟོང་གིས་ཉེར་སྤྲས་པའི། །འོད་སྣང་ཚད་
མེད་ རྒྱལ་ བ་ དེར་ ཕྱག་ འཚལ། །རྨོངས་པའི་རྒྱུ་མཐུན་ཡིད་གཉིས་
འཁྲུགས་པའི་བློ། །ཀུན་ནས་འཇོམས་མཛད་ཐུགས་རྗེ་ཐབས་ཆེན་
185



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གྱིས། །ཕ་རོལ་སྒྲིབ་གཉིས་དཔུང་ཚོགས་ ཇི་ སྙེད་པ། །རྣམ་གནོན་
དཔའ་བོ་ཆེ་ལ་ཕྱག་འཚལ་ལོ། །སྲིད་པའི་འཁོར་ལོ་རྣམ་པར་བཅོམ་
མཛད་ཅིང༌། །བླ་ན་མེད་པའི་ཚངས་ཆེན་ཆོས་འཁོར་གྱིས། །ངེས་
འབྱུང་ལམ་ལ་འགྲོ་བ་ཀུན་སྒྲོལ་བའི། །དཔལ་གྱི་འབྱུང་གནས་རྒྱལ་བ་
དེར་ཕྱག་འཚལ། །ཐུགས་བསྐྱེད་རིན་ཆེན་གདུགས་ཀྱི་གྲིབ་བསིལ་དུ།།
འགྲོ་ཁམས་རྒྱ་མཚོ་བཟུང་ནས་འཕགས་ལམ་གྱི། །བདེ་མཆོག་སྣང་བ་
སྦྱིན་མཛད་འཇིག་རྟེན་མགོན། །ཡོན་ཏན་ཕ་རོལ་ཕྱིན་ལ་ཕྱག་འཚལ་
ལོ། །བྱང་ཆུབ་སེམས་ཀྱི་བདུད་རྩིའི་བཅུད་མཆོག་གིས། །མི་བཟད་
ལས་ཉོན་ཟུག་རྔུ་དྲུང་ཕྱུང་ནས། །དཔའ་ཆེན་སྤྱོད་པ་ཟབ་མོའི་འདུལ་
ཐབས་ཀྱིས། །འགྲོ་བའི་རྒྱུད་སྦྱོང་མཚན་རྫོགས་ཁྱོད་ཕྱག་འཚལ། །
སྲིད་དང་ཞི་བའི་མཐའ་ལ་མངོན་ཞེན་དང༌། །འཇིགས་སྐྲག་མངོན་
བཅོམ་གཉིས་མེད་ཡེ་ཤེས་ཉི། །རབ་གསལ་དེ་བརྙེས་གཏི་མུག་མུན་
བྲལ་བའི། །ཏིང་འཛིན་མངོན་འཕགས་རྒྱལ་ ལ་ ཕྱག་འཚལ་ལོ། །
མགོན་པོ་སྲིད་པ་ཀུན་ལས་རྣམ་གྲོལ་ཞིང་། །སོ་སོ་རིག་བཞིའི་ཕ་རོལ་
ཕྱིན་གྱུར་པས། །འགྲོ་བློའི་ཐེ་ཚོམ་འཆིང་བ་གཅོད་མཛད་པ། །རྒྱལ་བ་
དྲི་མེད་སྤྱན་ལྡན་ཁྱོད་ཕྱག་འཚལ། །དེ་ལྟར་ཕྱོགས་བཅུའི་རྣམ་འདྲེན་
མཆོག་དག་ལ། །གཅིག་ཏུ་གུས་པའི་བསྔགས་བརྗོད་པདྨོའི་ཕྲེང༌། །
ལེགས་ པར་ སྤེལ་ལས་རྣམ་དཀར་གང་ཐོབ་དེས། །འགྲོ་ཀུན་བདེ་
གཤེགས་ཤེས་ རབ་ མཆོག་ཐོབ་ཤོག །བདག་ ཀྱང་ དེང་ནས་སྐྱེ་བ་
186



བསྟོད་ཚོགས་ཕྱོགས་བསྡུས།
ཐམས་ཅད་དུ། །རྒྱལ་བ་རྣམས་ཀྱི་དམ་པའི་ཆོས་འཛིན་ཅིང༌། །ཐབས་
མཁས་སྤྱོད་པ་དམ་པའི་རྗེས་འགྲོ་བས། །འགྲོ་བའི་དོན་ཀུན་རྫོགས་
པར་སྒྲུབ་བྱེད་ཤོག །
༄༅། །བདེ་བར་གཤེགས་པ་སུམ་ཅུ་སོ་ལྔ་ལ་
བསྟོད་པ་ལྷའི་རོལ་མོ།
ན་མོ་སརྦ་བུདྡྷ་དྷརྨ་སངྒྷ་ཡེ། བགྲངས་ཡས་ཚོགས་གཉིས་ལས་
འཁྲུངས་མཚན་དཔེའི་སྐུ། །ཟབ་རྒྱས་ཆོས་ཕུང་གྲངས་མེད་སྟོན་པའི་
གསུང་། །རྣམ་པར་མི་རྟོག་ཤེས་བྱ་ཀུན་མཁྱེན་ཐུགས། །དུས་གསུམ་
ཕྱོགས་ བཅུའི་ རྒྱལ་རྣམས་ ཕྱག་ གི་ གནས། །ལེགས་ བྱས་མཚོ་ཆེན་
བརྩོན་པའི་དྲི་བཞོན་གྱིས། །བསྲུབས་ལས་ ལེགས་ འཁྲུངས་མཁྱེན་
བརྩེའི་ཉི་ ཟླ་ནི། །སྐྱེ་རྒུའི་ནང་གི་མུན་སེལ་སྒྲོན་མེའི་ཕུལ། །སྟོན་
མཆོག་ཤཱཀྱའི་རྒྱལ་པོ་ལ་ཕྱག་འཚལ། །རྡོ་རྗེ་ཡེ་ཤེས་སྣང་བའི་གཟི་
བྱིན་གྱིས། །སངས་རྒྱས་སྙིང་པོ་འགེབས་པའི་སྒྲིབ་གཉིས་དཔུང་། །
རབ་ཏུ་འཇོམས་མཛད་སྟོབས་བཅུའི་ཕ་རོལ་ཕྱིན། །སྐྱོབ་པ་མཚུངས་
མེད་ཁྱེད་ལ་ཕྱག་མཚལ་ལོ། །ཐུགས་རྗེ་རིན་ཆེན་སྤྲིན་གྱི་གདུགས་
དཀར་པོ། །སྲིད་ཞིའི་མཁའ་དབྱིངས་མཛེས་པར་ཡོངས་བཀོད་དེ། །
ཐབས་མཁས་འོད་ཀྱི་ཞགས་པས་ས་གསུམ་འགྲོ། །སྒྲོལ་སླད་རྣམ་པར་
འཕྲོ་ལ་ཕྱག་འཚལ་ལོ། །ཚོགས་གཉིས་ཆུ་གཏེར་ལ་གནས་ཡོན་ཏན་
187



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལུས། །ཕུལ་བྱུང་གྲགས་པ་དམ་པའི་གདེངས་ཀ་ཅན། །རྣམ་གྲོལ་ཆོས་
ཀྱི་སྤྲིན་ཆེན་འབྱུང་བའི་གནས། །རྒྱལ་བ་ཀླུ་དབང་རྒྱལ་པོ་ལ་ཕྱག་
འཚལ། །བདུད་བཞིའི་ དཔུང་ཆེན་ཤིན་ཏུ་ཤུགས་དྲག་ པ། །ཐབས་
སྟོབས་ ཕུལ་བྱུང་ རྡོ་ རྗེའི་ འཕྲུལ་ འཁོར་ གྱིས། །ཐལ་བར་བརླགས་
མཛད་མཚུངས་མེད་དཔའ་བོའི་སྡེ། །རྣམ་འདྲེན་ཕུལ་བྱུང་ཁྱོད་ལ་ཕྱག་
འཚལ་ལོ། །དཔལ་ལྡན་ཡོན་ཏན་དུ་མའི་གངས་ཆེན་མཚོ། །ཡེ་ཤེས་
ཀླུ་དབང་རོལ་བའི་འཇིངས་ཟབ་ཅན། །རྟག་པར་གཞན་དོན་ལ་དགྱེས་
སྲིད་དང་ཞིའི། །ཕན་བདེ་ ཀུན་ གྱི་འབྱུང་གནས་ ལ་ ཕྱག་འཚལ། །
ཐུགས་བསྐྱེད་ རིན་ཆེན་འབར་བའི་ གདེངས་ཀ་ ལས། །ཕན་བདེའི་
འདོད་པ་མ་ལུས་སྦྱིན་པ་དང་། །ཆབས་ཅིག་ཡེ་ཤེས་མེ་ཡིས་ལས་ཉོན་
གྱི། །རྒྱུ་བ་ཀུན་སྲེག་ཁྱོད་ལ་ཕྱག་འཚལ་ལོ། །ཡེ་ཤེས་རིན་ཆེན་སྙིང་
པོ་ལས་འོངས་པའི། །ཟབ་རྒྱས་ཆོས་ཀྱི་སྣང་ཆེན་ཚད་མེད་པས། །འགྲོ་
བའི་མུན་སེལ་ཐུགས་རྗེའི་ཟླ་བ་ནི། །ཕན་བདེའི་འོད་སྟོང་འབར་ལ་
ཕྱག་འཚལ་ལོ། །ཀུན་ཏུ་ཤེས་བྱའི་གནས་ཚུལ་དེ་ཁོ་ན། །སྒྲིབ་མེད་
མཐོང་བ་དམ་ པའི་ ཕ་རོལ་ཕྱིན། །ཐུགས་ རྗེའི་རྒྱུ་མཐུན་རྣམ་མང་
མཛད་པ་ཀུན། །རྟག་ཏུ་དོན་ཡོད་ཁྱོད་ལ་ཕྱག་འཚལ་ལོ། །རིན་ཆེན་དུ་
མའི་ ཁམས་ འཛིན་མཚོ་ཆེན་པོ། །བསྲུབས་ པའི་ དཔལ་ ལས་ ཉེར་
འཐོན་ ཟླ་ཤེལ་བཞིན། །བསོད་ནམས་ཡེ་ཤེས་ཚད་མེད་རྒྱུ་མཐུན་
ལས། །ཡོན་ཏན་གཏེར་བརྙེས་རྒྱལ་བ་ཁྱེད་ཕྱག་འཚལ། །སྒྲིབ་གསུམ་
188



བསྟོད་ཚོགས་ཕྱོགས་བསྡུས།
དྲི་མ་རྟག་ཏུ་ཉེར་ཞི་བའི། །ཟག་པ་མེད་ཐུགས་ཕུལ་བྱུང་མ་དྲོས་མཚོ། །
གཟུངས་དང་ཏིང་འཛིན་པདྨོས་ཡོངས་གང་བའི། །རྒྱལ་བ་འཇིག་རྟེན་
འདྲེན་པ་ལ་ཕྱག་འཚལ། །སྲིད་དང་ཞི་བའི་ཕན་བདེ་ཀུན་ཀྱི་དཔལ། །
ལུང་རྟོགས་རིན་ཆེན་མཛོད་ཀྱི་བགོ་སྐལ་ནི། །མཐའ་ཀླས་འགྲོ་ལ་
ཕངས་པ་མེད་སྦྱིན་པའི། །སྐྱེ་རྒུའི་སྐྱོབ་པ་མཚུངས་མེད་ཁྱོད་ཕྱག་
འཚལ། །ལྷ་བརྒྱས་ཞབས་ཀྱི་པདྨོར་མངོན་མཆོད་ཅིང་། །ཚད་མེད་
ཡོན་ཏན་རིན་ཆེན་རྒྱན་གྱིས་སྤྲས། །ཐུགས་རྗེའི་ཟླ་ཤེལ་གསལ་བའི་
ཅོད་པན་ཅན། །རྒྱལ་བ་ཚངས་པ་ཞེས་གྲགས་དེར་ཕྱག་འཚལ། །
མཚུངས་པ་མེད་པའི་ཡོན་ཏན་ཀུན་གྱི་གཏེར། །མཚུངས་པ་མེད་པའི་
གྲགས་ལྡན་ལྷའི་ཡང་ལྷ། །མཛད་པའི་གཟི་བྱིན་ཕྱོགས་ཀྱི་མཐར་ཁྱབ་
པའི། །རྒྱལ་བ་འཇིག་རྟེན་སྒྲོན་མེ་ལ་ཕྱག་འཚལ། །ཐུགས་རྗེའི་ཆུ་ཀླུང་
དཔག་མེད་འབབས་ལྡན་ཞིང༌། །མཁྱེན་རབ་ལུས་མཆོག་ཡོངས་སུ་
རྫོགས་པ་ལ། །ཡོན་ཏན་མཐའ་ཡས་རིན་ཆེན་རྒྱན་འཛིན་པའི། །རྒྱལ་
བ་ལྷ་བརྒྱའི་མགོན་ལ་ཕྱག་མཚལ་ལོ། །ཆུ་གཏེར་ལ་གནས་གདེངས་
ཅན་གཙོ་རྣམས་དང་། །ལྷ་དང་དྲང་སྲོང་ལྷ་མིན་མི་ཡི་གཙོ། །ཀུན་གྱིས་
རབ་མཆོད་ལྷའི་ཡང་ལྷར་གྱུར་པ། །སྟོབས་བཅུ་མངའ་བ་ཁྱོད་ལ་ཕྱག་
འཚལ་ལོ། །དཔལ་གྱི་འཁྲི་ཤིང་གཡོ་བའི་གྲིབ་བསིལ་དུ། །སྲིད་དང་
ཞི་བའི་རྒུད་པ་མི་གནས་པའི། །ཡོན་ཏན་ཡལ་འདབ་ཕྱོགས་བརྒྱར་
རྒྱས་པ་ཅན། །རྒྱལ་བ་བྱང་ཆུབ་ལྗོན་བཟང་ལ་ཕྱག་འཚལ། །གྲགས་
189



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
པ་མཐའ་ཡས་ཙན་དན་སྤོས་ཀྱི་དྲིས། །ཕྱོགས་མཐར་གཏུགས་པའི་
ཞིང་མང་ཡོངས་ཁྱབ་ཅིང་། །དོན་གཉིས་དཔལ་གྱིས་འགྲོ་ཀུན་ཡོངས་
སྐྱོབ་པའི། །རྒྱལ་བ་འཇིག་རྟེན་རྣམ་འདྲེན་ཁྱེད་ཕྱག་འཚལ། །སྤངས་
རྟོགས་ཕུན་སུམ་ཚོགས་པའི་ཆོས་ཀྱི་ལྷུན། །མཁྱེན་བརྩེའི་ཉི་ཟླ་རབ་ཏུ་
གསལ་ལྡན་ཞིང་། །ཟབ་རྒྱས་ཡོན་ཏན་གཟི་བརྗིད་མཐའ་ཡས་པའི། །
རྒྱལ་བ་འཇིག་རྟེན་རྒྱན་གྱུར་ལ་ཕྱག་འཚལ། །ཆོས་ཀུན་གཟིགས་པའི་
མཁྱེན་བཟང་ལྷའི་ཟླ་བ། །ཐུགས་རྗེའི་འོད་དཀར་གདུལ་བྱའི་མཁར་
ཁྱབ་ཅིང་། །སྲིད་གསུམ་གདུང་བ་སེལ་བའི་དཔལ་གྱུར་པའི། །རྒྱལ་
བ་སྐྱེ་དགུའི་སྒྲོན་མེ་ཁྱོད་ཕྱག་འཚལ། །མྱ་ངན་ཀུན་བྲལ་ཟག་མེད་བདེ་
བའི་མཆོག །ཉེ་བར་ཐོབ་ནས་སྲིད་གསུམ་གདུལ་བྱ་ལ། །དགེ་ཞིང་
ཤིས་པའི་དཔལ་ཀུན་བརྩམས་མཛད་པ། །རྒྱལ་བ་བདེ་བའི་འབྱུང་
གནས་ཁྱོད་ཕྱག་འཚལ། །སྟོབས་བཅུའི་འཇུག་པ་རྫོགས་པའི་གོམ་
སྟབས་ཀྱིས། །སྲིད་པའི་ཁྱོན་ཀུན་གདུལ་བྱར་དབང་མཛད་ནས། །
ཡིད་སྲུབ་དཔུང་བཅས་མྱ་ངན་སའི་རུམ་དུ། །རྣམ་གནོན་སྲེད་མེད་བུ་
ཞེས་ གྲགས་དེར་འདུད། །ཐུགས་བསྐྱེད་ཁོ་ལག་ཡངས་པ་ལྷའི་ལྗོན་
བཟང་། །གཞན་ཕན་ཡལ་འདབ་མེ་ཏོག་རབ་རྒྱས་ཤིང༌། །ཡིད་ལ་
འདོད་དགུ་སྦྱིན་པའི་དཔལ་ཡོན་ཅན། །རྒྱལ་བ་དཔག་བསམ་དབང་པོ་
ལ་ཕྱག་འཚལ། །ཚངས་པའི་དབང་པོ་བདེ་འབྱུང་གདེངས་ཅན་སོགས།།
སྲིད་ན་ཆེ་དགུའི་རལ་བའི་ཅོད་པན་ལ། །ཞབས་སེན་ནོར་བུའི་འོད་
190



བསྟོད་ཚོགས་ཕྱོགས་བསྡུས།
ཟེར་རྣམ་པར་རོལ། །རྒྱལ་བ་མངོན་པར་མཁྱེན་པའི་དཔལ་ལ་འདུད། །
འདབ་སྟོང་པདྨའི་ཚལ་ན་འཆར་ཀའི་འོད། །རྣམ་གསལ་ཟེར་གྱིས་རྣམ་
པར་མཛེས་པ་བཞིན། །ཐུགས་རྗེའི་རོལ་བ་སྲིད་པའི་ཞིང་ཀུན་ན། །
རྣམ་མཛེས་མངོན་པར་མཁྱེན་པ་ལ་ཕྱག་འཚལ། །ཡོན་ཏན་ཟག་མེད་
ནོར་བུའི་ཏོག་མཛེས་ཤིང་། །ཕུལ་བྱུང་ཐུགས་བསྐྱེད་གསེར་གྱི་ཡུ་བ་
བརླིང་། །རྣམ་འཕྲུལ་མཛད་བརྒྱའི་དར་གྱི་འཕྱང་འཕྲུལ་ཅན། །དཔལ་
ལྡན་ཆོས་ཀྱི་རྒྱལ་མཚན་དེར་ཕྱག་འཚལ། །དྲན་དང་བློ་གྲོས་ཐོགས་པ་
མེད་པའི་མཐུས། །ཆོས་ཚུལ་རྒྱ་མཚོའི་ཕ་རོལ་ཕྱིན་གྱུར་ཅིང་། །རྟག་
ཁྱབ་ལྷུན་གྱིས་གྲུབ་པའི་འཕྲིན་ལས་ནི། །གདུལ་བྱའི་དཔལ་དུ་གྱུར་ལ་
ཕྱག་འཚལ་ལོ། །མཚན་དཔེའི་དཔལ་གྱིས་ཤིན་ཏུ་མཛེས་པའི་སྐུ། །
བལྟ་བས་མི་ངོམས་གསེར་གྱི་རི་འདྲ་ཞིང་། །རྒྱལ་བ་རྒྱ་མཚོས་ཡོངས་
སུ་བསྔགས་པའི་སྤྲིན། །མཐའ་ ཡས་ གྲགས་ལྡན་རྒྱལ་བ་ཁྱོད་ཕྱག་
འཚལ། །ལྷ་ཡི་དབང་པོའི་ཐོར་ཚུགས་ནོར་བུའི་ཏོག །གང་གི་ཞབས་
ཀྱི་མཚན་དཔེ་ལ་རེག་པ། །སྔ་ན་མེད་པའི་རྒྱལ་མཚན་མཆོག་གྲུབ་
པའི། །དབང་གི་རྒྱལ་པོ་རྒྱལ་བ་ཁྱེད་ཕྱག་འཚལ། །ཤིན་ཏུ་བཟོད་
དཀའི་བདུད་དཔུང་འཁྲུགས་པའི་གཡུལ། །བྱམས་པའི་སྟོབས་ཀྱིས་
རྣམ་པར་གནོན་མཛད་དེ། །མཁྱེན་དང་བརྩེ་བའི་དཔལ་གྱིས་ རང་
གཞན་གྱི། །དོན་གཉིས་རྫོགས་པར་མཛད་ལ་ཕྱག་འཚལ་ལོ། །བརྒྱད་
ཁྲི་བཞི་སྟོང་ཉོན་མོངས་གཡུལ་ཆེན་ལས། །ཤེས་རབ་ཐབས་ཀྱི་མཚོན་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཆེན་འཕྲུལ་འཁོར་གྱིས། །ཤིན་ཏུ་རྣམ་པར་རྒྱལ་བའི་མཆོག་བརྙེས་
པ། །རྒྱལ་བ་ལྷ་ཡི་གཙོ་བོ་ཁྱོད་ཕྱག་འཚལ། །མ་འདྲེས་སྟོབས་ཀྱིས་ལྷ་
དང་ཚངས་པ་དང༌། །དགེ་སློང་བྲམ་ཟེར་བཅས་པ་མ་ལུས་ཀུན། །རྣམ་
པར་གནོན་པ་སྲིད་དང་ཞི་བའི་ཡང་། །ཕ་རོལ་གཤེགས་པའི་དཔལ་ལ་
ཕྱག་འཚལ་ལོ། །ཀུན་ནས་ཉེ་བར་ཞི་བའི་མཁྱེན་དབྱིངས་སུ། །ཆོས་
ཀུན་གཟིགས་པའི་ཡེ་ཤེས་དཀྱིལ་འཁོར་རྒྱས། །སོ་སོ་རིག་བཞིའི་སྣང་
ཆེན་བྱེ་བ་འབུམ། །ཡོངས་སུ་བཀོད་པའི་དཔལ་ལ་ཕྱག་འཚལ་ལོ། །
ཉི་ཟླ་རིན་ཆེན་འབུམ་གྱི་མཛེས་པ་ཀུན། །མཚན་དཔེའི་ཞལ་གྱི་པདྨས་
རྣམ་པར་གནོན། །འཇིག་རྟེན་ཀུན་ན་མཚུངས་པ་མེད་པ་ཡི། །རྒྱལ་བ་
མཛེས་པར་གཤེགས་ལ་ཕྱག་འཚལ་ལོ། །བླ་ན་མེད་པའི་ཆོས་མཆོག་
རིན་པོ་ཆེ། །ཉེ་བར་བརྙེས་པ་དྲི་མེད་པདྨ་ལྟར། །སྐྱོན་བྲལ་ཞི་བའི་ས་
ལ་ རབ་ཏུ་བཞུགས། །རྫོགས་ པའི་ སངས་ རྒྱས་རི་དབང་རྒྱལ་པོར་
འདུད། །གཞན་ཡང་ཕྱོགས་བཅུའི་ཞིང་མང་མཐའ་ཡས་སུ། །ཡོན་ཏན་
རྒྱ་མཚོ་མཚུངས་མེད་གཏེར་བརྙེས་པའི། །རྒྱལ་དང་རྒྱལ་སྲས་མ་ལུས་
ཇི་སྙེད་པ། །དུས་གསུམ་གཤེགས་བཞུགས་འབྱོན་གྱུར་ཀུན་ལ་འདུད།།
རྒྱལ་བ་ཡེ་ཤེས་སྒྲིབ་པ་མི་མངའ་བས། །བདག་གི་སྤྱོད་ཡུལ་མངོན་དུ་
གཟིགས་མོད་ཀྱང༌། །རྨོངས་པའི་མུན་འཐིབས་བསྐལ་ངན་སའི་རུམ་
དུ། །རྣམ་པར་འཐུམ་བདག་རང་གི་ལས་ཀྱིས་འདོང་། །ཀྱེ་མ་ཀྱེ་མ་
རྒྱལ་བ་ཐུགས་རྗེ་ཅན། །ལས་ཀྱིས་མནར་བའི་སྡུག་ལྡན་བདག་འདྲ་
192



བསྟོད་ཚོགས་ཕྱོགས་བསྡུས།
ལ། །མགོན་པོའི་ཐུགས་རྗེའི་གཟིགས་པ་མི་འཇུག་ན། །ལོང་བའི་དེད་
དཔོན་ གཞན་ ཞིག་ གང་ དུ་ འཚོལ། །ཀྱི་ ཤུད་ དུག་ མེ་ མཚོན་དང་
གཡང་ས་སོགས། །འཇིགས་པ་གང་གིས་ཕྱོགས་ཙམ་མི་མཚོན་པའི། །
ལས་ཀྱི་གཡུལ་ཆེན་ཤིན་ཏུ་མི་བཟད་པ། །འདི་སྐྱོབ་རྒྱལ་བ་ཁྱེད་མིན་
གཞན་སུ་ཞིག །ནད་ཐེབས་བུ་ལ་མ་ཇི་བཞིན། །ལྷག་པར་བརྩེ་བའི་
ཡུལ་ཉིད་དུ། །གྱུར་བདག་ཡལ་བར་དོར་ན་ཁྱེད། །སྙིང་རྗེའི་མངའ་
བདག་ཇི་ལྟར་རུང་། །བདག་གི་ལུས་དང་ངག་ཡིད་ཀྱིས། །ཉེས་དང་མི་
བཟད་གང་བགྱིས་པ། །ཤིན་ཏུ་འགྱོད་པས་སེམས་གཟིར་བའི། །སྨྲ་
ངག་དང་བཅས་བཤགས་ལགས་ན། །ལྟུང་ ལྡན་ ཀུན་ གྱི་མགོན་པོ་
རྣམས། །མཐུ་ཆེན་ཐུགས་རྗེའི་ཤུགས་བསྐྱེད་དེ། །འགྱོད་པ་མི་བཟད་
མེ་ཡི་དཔུང་། །མཐའ་དག་མྱུར་དུ་ཞི་བར་མཛོད། །གང་གི་རང་བཞིན་
རྟག་ཏུ་ཡང་། །ཉེས་པ་ཀུན་དང་མཛའ་མིན་པའི། །འོད་གསལ་རྣམ་
ཀུན་མཆོག་ལྡན་གྱི། །གནས་འདི་མྱུར་དུ་མཐོང་བ་སྩོལ། །ཇི་ལྟར་དུག་
ལས་ཐར་བ་དང༌། །ཉེས་ཅན་བཅིངས་ལས་ཐར་བ་དག །གནས་དེར་
སླར་ཡང་འཇུག་མིན་ལྟར། །སྲོག་ལ་ཐུག་ཀྱང་སྡིག་མི་བྱེད། །བདག་
གི་ལུས་དང་ངག་གི་ལས། །རྟག་ཏུ་གཞན་ལ་སྨན་པ་དང༌། །ཡིད་ནི་
རྟག་ཏུ་གཞན་དོན་ལས། །ནམ་ཡང་ཕྱིར་ཕྱོགས་མ་གྱུར་ཅིག །གཞན་
གྱི་དོན་ཕྱིར་ལུས་དང་ནི། །སྲོག་ཀྱང་ཡོངས་སུ་བཏང་སྤྲོ་བས། །ཡོངས་
སུ་བཟུང་བ་གང་དང་གང་། །གཞན་ཕྱིར་རྟག་ཏུ་གཏོང་བར་ཤོག །ས་
793



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དང་རི་གླིང་རྒྱ་མཚོ་དང༌། །ཉི་ཟླ་ནམ་མཁའ་ཇི་བཞིན་དུ། །སྐྱོ་དང་
ངལ་བ་ཀུན་སྤངས་ཏེ། །ལུས་ཅན་ཀུན་གྱི་ཉེར་འཚོར་གྱུར། །བདག་ནི་
དེང་ནས་དུས་ཀུན་ཏུ། །ཡིད་བཞིན་ནོར་དང་བུམ་པ་བཟང་། །དཔག་
བསམ་གྱི་ནི་ཤིང་ཇི་བཞིན། །འགྲོ་བའི་རེ་སྐོང་ཉིད་གྱུར་ཅིག །དེ་ལྟར་
བདེ་གཤེགས་འཇིག་རྟེན་སྒྲོན་མེ་སྲས་བཅས་ལ། །རབ་ཏུ་དད་བརྒྱའི་
བསྟོད་དབྱངས་ལྷ་ཡི་རོལ་མོ་ནི། །ཡོངས་སུ་སྒྲོག་ལས་རྣམ་དཀར་ཕུང་
པོ་གང་ཐོབ་པ། །དེས་ཀྱང་འགྲོ་ཀུན་སྟོབས་བཅུའི་གོ་འཕང་མཆོག་
འགྲུབ་ཤོག ། །
༄༅། །བདེ་བར་གཤེགས་པ་བརྒྱད་ལ་བསྟོད་པ་
ཚངས་པའི་དབྱངས་སྙན། །
ན་མོ་རཏྣ་ཏྲ་ཡཱ་ཡ། ཡིད་འོང་བཻཌཱུར་ཞུན་མའི་ལྷུན་པོ་ལ། །ཉི་མ་
བྱེ་བའི་འོད་ཀྱིས་མཛེས་པ་བཞིན། །ལྟ་བས་མི་ངོམས་མཚན་སྟོང་གཟི་
འབར་བའི། །བཅོམ་ལྡན་སྨན་གྱི་བླ་མ་ལ་ཕྱག་འཚལ། །དག་གསལ་
དྲི་མ་མེད་པའི་བདུད་རྩིའི་གཏེར། །བརྒྱད་ཁྲི་བཞི་སྟོང་རིན་ཆེན་མཛོད་
ཀྱིས་གཏམས། །སྲིད་ཞིའི་ཕན་བདེ་ཀུན་གྱི་འབྱུང་གནས་སུ། །གྱུར་
གང་ཁྱོད་གསུང་ཆོས་ཀྱི་རྒྱ་མཚོར་བསྔགས། །རྣམ་པར་རྟོག་པའི་དྲི་མ་
ཉེར་ཞི་བའི། །ཟག་མེད་ཐུགས་ཀྱི་ཡེ་ཤེས་ནམ་མཁའི་ཁྱོན། །མཁྱེན་
གཉིས་ཉི་ཟླ་གསལ་བའི་སྣང་བ་ཅན། །ཐུགས་ཀྱི་གསང་བ་རྨད་བྱུང་
194



བསྟོད་ཚོགས་ཕྱོགས་བསྡུས།
དེར་ཕྱག་འཚལ། །མཚན་བཟང་པདྨའི་འདབ་སྟོང་འཛུམ་པའི་ཚལ། །
དཔེ་བྱད་བཟང་པོའི་གེ་སར་རྣམ་བཀྲ་ཞིང༌། །ཞི་བའི་འོད་བཟང་
མཛེས་པའི་མདངས་གསལ་བ། །མཚན་ལེགས་ཡོངས་གྲགས་དཔལ་
ལ་ཕྱག་འཚལ་ལོ། །ཐུགས་རྗེའི་སྤྲིན་ཆེན་གདུལ་བྱའི་མཁར་ཁྱབ་སྟེ། །
ཟབ་ཡང་ཆོས་ཀྱི་འབྲུག་སྒྲ་སྙན་སྒྲོག་པས། །འགྲོ་ཀུན་གཏི་མུག་གཉིད་
ལས་སློང་མཛད་པའི། །མཚུངས་མེད་གསུང་མངའ་ཁྱོད་ལ་ཕྱག་འཚལ་
ལོ། །ཇི་ལྟ་ཇི་སྙེད་ཆོས་ཚུལ་ནམ་མཁའི་ཁྱོན། །རབ་གསལ་ཡེ་ཤེས་
མཆོག་གི་དཀྱིལ་འཁོར་ནི། །སྒྲིབ་གཉིས་སྤྲིན་གྱི་དྲི་བྲལ་རྣམ་པར་
མཛེས། །སྤངས་ རྟོགས་ མཐར་ ཕྱིན་ བརྙེས་ ལ་ ཕྱག་ འཚལ་ ལོ། །
གཟུགས་སྐུའི་དཀྱིལ་འཁོར་མཚན་དཔེའི་ཆ་གང་ཞིང་། །ལྟ་ན་རབ་
ཞིའི་འོད་ཀྱི་ཕྲེང་ཚོགས་ཅན། །ལྷ་བརྒྱས་ཞབས་ཀྱི་པདྨོར་ཉེར་བཏུད་
པའི། །རྒྱལ་བ་སྒྲ་དབྱངས་རྒྱལ་པོ་ལ་ཕྱག་འཚལ། །ཞལ་བཟང་དྲི་
མེད་སྟོན་ཁའི་ཟླ་ཤེལ་ལས། །མཆོག་ཏུ་ཞི་བསིལ་ཆོས་ཀྱི་འོད་དཀར་
འབུམ། །སྲིད་པའི་གདུང་བ་འཕྲོག་པའི་བྱེད་པོ་རུ། །སྤྲོ་མཁས་དྲི་མེད་
གསུང་ མངའ་ ཁྱོད་ ཕྱག་ འཚལ། །རྟག་ཏུ་ མཉམ་ པར་ བཞག་ པའི་
དགོངས་ཀློང་ནི། །ཟབ་གསལ་རྣམ་པར་མི་རྟོག་ཕ་རོལ་ཕྱིན། །ཟག་པ་
མེད་པའི་ཡོན་ཏན་ཀུན་གྱི་གཏེར། །གང་གིས་བརྙེས་པ་དེ་ལ་ཕྱག་
འཚལ་ལོ། །རིན་ཆེན་རྡུལ་མང་བརྩེགས་པའི་ལྷུན་པོ་ལ། །ཉི་མ་
འབུམ་གྱི་འོད་སྤྲིན་མཛེས་པ་ལྟར། །མཐོང་ན་མི་མཐུན་མེད་པའི་གཟི་
195



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བྱིན་ཅན། །གསེར་བཟང་དྲི་མེད་སྣང་ལ་ཕྱག་འཚལ་ལོ། །ཀ་ལ་པིངྐའི་
དབྱངས་ཀྱི་རྗེས་འགྲོ་བའི། །སྙན་དང་དོན་གསལ་ཡོན་ཏན་ཚད་མེད་
ཅིང༌། །ཐོས་པ་ཙམ་གྱིས་ སྲིད་པ་ཐ་མ་རུ །བགྱིད་ལ་རིངས་པའི་
གསུང་བརྙེས་ཁྱོད་ཕྱག་འཚལ། །ཟབ་ཞི་སྤྲོས་བྲལ་འོད་གསལ་འདུས་
མ་བྱས། །རྣམ་པ་ཀུན་གྱི་མཆོག་ལྡན་ཡེ་ཤེས་དབྱིངས། །ཟག་མེད་
ཆོས་ཕུང་མ་ལུས་རྫོགས་པའི་གཏེར། །གང་གིས་བརྙེས་པ་དེ་ལ་ཕྱག་
འཚལ་ལོ། །རྡུལ་བྲལ་དྭངས་པའི་མཁའ་ལ་ཟླ་བ་ལྟར། །མཛེས་འཛུམ་
འོད་ཟེར་སྟོང་གི་དྲ་བ་ཅན། །སྐྱེ་དགུའི་སྒྲོན་མེ་མཚུངས་མེད་ལྷའི་ཡང་
ལྷ། །མྱ་ངན་མེད་མཆོག་དཔལ་ལ་ཕྱག་འཚལ་ལོ། །འཁོར་གྱི་དཀྱིལ་
འཁོར་གཅིག་ཏུའང་མ་འདྲེས་གསུང་། །དུས་གཅིག་ཁོ་ནར་གདུལ་བྱའི་
བློ་རིམ་བཞིན། །ཆོས་ཀྱི་ཕུང་པོ་དུ་མ་སྟོན་མཛད་པའི། །གསུང་གི་ཆོ་
འཕྲུལ་རྫོགས་ལ་ཕྱག་འཚལ་ལོ། །གནས་དང་གནས་མིན་ཤེས་བྱའི་རྒྱུ་
འབྲས་ཚུལ། །རྣམ་པར་འབྱེད་ལ་མཚུངས་མེད་བློ་གྲོས་སྟོབས། །བློ་
མཆོག་རྣམས་ཀྱིས་བསམ་པར་མི་ནུས་པའི། །ཡེ་ཤེས་ཕ་རོལ་ཕྱིན་ལ་
ཕྱག་འཚལ་ལོ། །རྣམ་གསལ་ཉིན་བྱེད་ཟེར་གྱིས་མི་འཕྲོག་ཅིང་། །
སྣང་བ་དམ་པའི་མཐར་སོན་ཡེ་ཤེས་སྐུ། །བལྟར་མི་མངོན་པའི་འོད་ཀྱི་
ཕུང་པོ་འབར། །ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །
དོན་དང་ཚིག་འབྲུ་ཕུན་སུམ་ཚོགས་པའི་གསུང་། །ཉེ་རིང་མི་མངའ་
གདུལ་ བྱའི་ རྗེས་འགྲོ་ཞིང༌། །ཀུན་ གྱི་ཡིད་འཕྲོག་ཕུལ་བྱུང་ཚངས་
196



བསྟོད་ཚོགས་ཕྱོགས་བསྡུས།
དབྱངས་ ཀྱི། །ཡོན་ ཏན་ རྫོགས་ པར་ བརྙེས་ ལ་ ཕྱག་ འཚལ་ ལོ། །
བསྙེངས་བ་ཀུན་བྲལ་ཡེ་ཤེས་རྡོ་རྗེ་ཡིས། །སྒྲིབ་གཉིས་བྲག་རི་རྩད་
ནས་བརླགས་མཛད་དེ། །སྲིད་ཞིའི་འཇིགས་པ་ཀུན་ལས་རྣམ་གྲོལ་
བའི། །མི་གནས་ཡེ་ཤེས་བརྙེས་ལ་ཕྱག་འཚལ་ལོ། །ཡིད་བཞིན་རིན་
ཆེན་ལྷུན་པོ་ལྟར་བརྗིད་ཅིང་། །ལྷར་བཅས་ཞིང་ན་ཀུན་གྱིས་རབ་
བསྔགས་པའི། །བསོད་ནམས་རྒྱ་མཚོའི་གཟི་བྱིན་མཐའ་ཡས་པ། །
བདེར་གཤེགས་མངོན་པར་མཁྱེན་པ་ལ་ཕྱག་འཚལ་ལོ། །གང་གི་རང་
བཞིན་བརྗོད་པ་ཀུན་བྲལ་ཡང་། །གདུལ་བྱའི་ཡུལ་ལ་བརྗོད་པའི་ཆོ་
འཕྲུལ་དུ། །སྣང་བའི་ངོ་མཚར་བསམ་འདས་གསུང་གི་དབྱངས། །ཐེག་
པ་ཀུན་གྱི་དོན་སྟོན་དེར་ཕྱག་འཚལ། །རྟག་ཏུ་ཞི་ལས་གཡོ་བ་མི་
མངའ་བ། །འཇུག་དང་ལྡང་བའི་རྩོལ་བ་ཀུན་བྲལ་ཡང་། །བྱེ་བ་ཕྲག་
བརྒྱའི་ཏིང་འཛིན་སྐད་ཅིག་རེར། །མངོན་དུ་མཛད་པ་ཁྱོད་ལ་ཕྱག་
འཚལ་ལོ། །ཤིན་ཏུ་གདུལ་དཀའ་ལྔ་བདོའི་དུས་ཀྱི་འགྲོ། །གང་གིས་
སྐྱོབ་པའི་ཐུགས་བསྐྱེད་སྨོན་པའི་སྟོབས། །ཕྱོགས་བཅུའི་རྒྱལ་ཀུན་
མགྲིན་གཅིག་བསྔགས་པའི་གནས། །ཐུབ་དབང་པདྨ་དཀར་པོ་ཁྱོད་
ཕྱག་འཚལ། །རྒྱལ་བ་ཁྱོད་མཚན་བདུད་རྩིའི་ཟེགས་མ་ཙམ། །གང་གི་
རྣ་བར་ལན་གཅིག་ལྷུང་བས་ཀྱང༌། །སྒྲིབ་གསུམ་ནད་སེལ་ཟག་མེད་
བདེ་བའི་མཆོག །རབ་ཏུ་རྒྱས་པར་མཛད་ལ་ཕྱག་འཚལ་ལོ། །དགའ་
ལྡན་ལྷ་བརྒྱའི་དབུས་ནས་གཟིགས་པ་ལྔས། །སེར་སྐྱའི་གྲོང་ཁྱེར་སྐྱོང་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བའི་ མི་དབང་ གི། །བཙུན་མོ་བསོད་ནམས་བྱེ་བའི་ལྷུམས་ ཡངས་
པར། །གླང་ཆེན་ཐལ་དཀར་ལྟར་གཤེགས་ཁྱོད་ཕྱག་འཚལ། །ལྷ་མང་
དགའ་བའི་མཆོད་སྤྲིན་བྱེ་བ་བརྒྱས། །ཤིན་ཏུ་མཛེས་བྱས་ལུམྦིའི་ཚལ་
ཆེན་པོར། །མཚན་དཔེའི་འོད་ སྟོང་ གསར་དུ་འཆར་བའི་མོད། །ངོ༌
མཚར་ལྟས་བཟང་སྣང་བར་མཛད་ལ་འདུད། །སྒྱུ་ རྩལ་དྲུག་ཅུ་རྩ་
བཞིའི་ མཐར་ སོན་ པ། །དྲེགས་ ལྡན་ འབུམ་ གྱི་ ཁེངས་ པའི་ སྟོབས་
འཕྲོགས་ཏེ། །འགྲན་ཟླ་བྲལ་བའི་ངོ་མཚར་དཀར་ཕྱོགས་ལྷས། །རབ་
ཏུ་བསྔགས་པ་ཁྱོད་ལ་ཕྱག་འཚལ་ལོ། །ལྟ་ན་སྡུག་པའི་བཙུན་མོའི་
འཁོར་རྣམས་ལ། །ཡིད་སྲུབས་མཐུ་བཅོམ་སྒྱུ་མའི་རོལ་རྩེད་ཀྱིས། །
འཇིག་རྟེན་ཆོས་དང་མཐུན་པར་བསྐྱངས་མཛད་པས། །སྒྲོ་སྐུར་སྤངས་
པའི་ཐབས་མཁས་སྟོན་ལ་འདུད། །སྐྱེ་རྒ་ན་འཆིའི་སྡུག་བསྔལ་རླབས་
འཁྲུགས་པའི། །སྲིད་བའི་ཆུ་གཏེར་ཆེ་ལས་ཐུགས་དབྱུང་སྟེ། ། དྲང་
སྲོང་སྤྱོད་པ་དམ་པའི་རྗེས་འགྲོ་བས། །ཞི་བའི་ནགས་སུ་གཤེགས་ལ་
ཕྱག་འཚལ་ལོ། །མཆོག་ཏུ་རྙེད་དཀའི་གོ་འཕང་བདུད་རྩིའི་གནས། །
གཡེང་བཅས་འབད་པ་ཟུག་རྔུས་རྙེད་མིན་ཞེས། །སྟོན་སླད་དཀའ་ཐུབ་
ཕུལ་བྱུང་ལ་བསྟེན་ནས། །བསམ་གཏན་རྫོགས་པར་མཛད་ལ་ཕྱག་
འཚལ་ལོ། །བྱེ་བ་ཕྲག་བརྒྱའི་བདུད་སྡེ་འཁྲུགས་པའི་གཡུལ། །བྱམས་
པའི་མཚོན་གྱིས་རྣམ་པར་བཅོམ་ནས་སླར། །བདུད་ཀྱི་བུ་མོའི་བསླུ་
བའི་སྒྱུ་ཐབས་ཀྱང་། །ཏིང་འཛིན་མཐུ་ཡིས་ཕམ་པར་མཛད་ལ་འདུད། །
198



བསྟོད་ཚོགས་ཕྱོགས་བསྡུས།
མ་ག་དྷ་ཡི་བྱང་ཆུབ་ཤིང་དྲུང་དེར། །སྲིད་པའི་དྲི་མ་ཤིན་ཏུ་ཕྲ་བ་ཡང་།།
རྡོ་རྗེ་ལྟ་བུའི་ཏིང་འཛིན་མཐུས་བཅོམ་ནས། །བྱང་ཆུབ་རྫོགས་པར་
མཛད་ལ་ཕྱག་འཚལ་ལོ། །ཞི་བསིལ་ཚངས་པའི་འཁོར་ལོ་ཟླ་མེད་པ། །
ཚངས་དབང་ལྷས་བསྐུལ་ཝ་ར་ཎ་སི་སོགས། །ཁྱད་འཕགས་གནས་སུ་
སྐལ་བཟང་འགྲོ་རྣམས་ལ། །ཡོངས་སུ་སྣང་བར་མཛད་ལ་ཕྱག་འཚལ་
ལོ། །ཆོས་ཀུན་སྒྱུ་མ་སྙིང་པོ་མེད་པའི་དོན། །རྟོགས་པའི་མཐུ་དང་
ཐབས་མཁས་ཆོ་འཕྲུལ་གྱིས། །སྟོན་པ་དྲུག་སོགས་ལོག་སྨྲའི་སྡེ་རིས་
ཀུན། །ཡོངས་སུ་ཕམ་པར་མཛད་ལ་ཕྱག་འཚལ་ལོ། །བདེ་གཤེགས་
སྤྱོད་ཡུལ་ཉམས་པར་མི་མངའ་ཞིང་། །སྐྱེ་རྒ་ན་འཆིའི་སྐྱོན་གྱིས་གཡོ་
མིན་ཡང༌། །རྟག་འཛིན་ཅན་གྱི་འགྲོ་མང་ཞི་བ་ལ། །བསྐུལ་སླད་མྱ་
ངན་འདའ་སྟོན་དེར་ཕྱག་འཚལ། །ལས་ཀྱིས་སྒྲིབ་པའི་འགྲོ་མང་ཇི་
ལྟར་ཡང་། །མཚན་དཔེའི་སྐུ་མཆོག་མཐོང་བར་ནུས་མིན་པས། །དེ་
དག་ བསོད་ནམས་ཕུང་པོ་སྤེལ་ བའི་ སླད། །སྐུ་ གདུང་ རིང་ བསྲེལ་
གྲངས་མེད་སྟོན་ལ་འདུད། །དེ་ལྟར་བདེ་གཤེགས་ཡོན་ཏན་རྒྱ་མཚོ་
ལས། །ཆ་ཙམ་བླངས་ཏེ་སྙན་ཚིག་ཚངས་པའི་དབྱངས། །སྙན་པའི་ང་
རོར་སྦྱར་བའི་བསྔགས་བརྗོད་ནི། །ཚངས་པའི་སྒྲ་དབྱངས་རྒྱ་མཚོས་
ལེགས་པར་སྟོན། །དེ་ལས་ཐོབ་པའི་ལེགས་བྱས་ལྷའི་ཟླ་བ། །ཆོས་
དབྱིངས་ནམ་མཁའི་རྒྱན་དུ་གྲུབ་པ་ལས། །ཕན་བདེའི་འོད་ཀྱི་སྣང་
ཆེན་ཚད་མེད་པས། །མ་ལུས་ཕྱོགས་ཀྱི་ཁྱོན་ཀུན་མཛེས་པར་ཤོག །
199



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བདེ་གཤེགས་ཁྱོད་ཀྱི་སྐུ་དང་ཞིང་ཁམས་དང༌། །འཁོར་དང་མཛད་པ་
ཐུགས་བསྐྱེད་སྨོན་པའི་སྟོབས། །མཚན་དང་རྣམ་འཕྲུལ་བཟང་པོ་ཅི་
འདྲ་བ། །དེ་འདྲ་ཁོ་ནར་བདག་སོགས་འགྲུབ་པར་ཤོག །སརྦ་དཱ་ཀ་ལྱཱ་ཎཾ་བྷ་
ཝནྟུ། །
༄༅། །རང་བྱུང་པདྨ་རྒྱལ་པོའི་མཛད་པའི་ཆ་ཤས་ལ་
བསྔགས་པ་ཨུཏྤལ་གཞོན་ནུའི་ཕྲེང་བ།
ན་མོ་པདྨ་སཾ་བྷ་ཝ། དྭངས་གསལ་སིནྡྷུའི་རྒྱ་མཚོ་འཁྱིལ་བའི་
ཀློང་། །གེ་སར་འདབ་སྟོང་བཀྲ་བའི་ལྷུམས་ཡངས་པོར། །མཚན་དཔེ་
རབ་རྫོགས་རྡོ་རྗེའི་སྐུ་བརྙེས་པའི། །འགྲོ་བའི་སྐྱབས་གཅིག་མཚོ་སྐྱེས་
རྡོ་རྗེར་འདུད། །ཡེ་ཤེས་སྒྱུ་མར་རོལ་བའི་མཚན་དཔེའི་གར། །ཞི་
ཆགས་ཁྲོ་བོའི་རྣམ་རོལ་དེ་དང་དེར། །སྣང་བས་གདུལ་དཀའི་འགྲོ་
མང་ཞི་གླིང་དུ། །སྒྲོལ་མཛད་མཚན་མཆོག་བརྒྱད་ལྡན་ཁྱོད་ལ་འདུད། །
གངས་ལྗོངས་མུན་གླིང་མདོ་སྔགས་རྒྱལ་བསྟན་གྱི། །ལེགས་ལམ་ཉིན་
དཔལ་སྣང་ཆེན་འབྱམས་ཀླས་པས། །མཛེས་བྱེད་བསྟན་པའི་སྒྲོན་མེ་
སྐྱེ་དགུའི་མིག །སངས་རྒྱས་གཉིས་པ་ཁྱོད་མིན་གཞན་སུ་ཞིག །འདྲེ་
སྲིན་འཐིབས་པའི་ཚང་ཚིང་ཇི་སྙེད་པ། །བརྟུལ་ཞུགས་མེ་དཔུང་འབར་
བའི་ཚ་དབལ་གྱིས། །ལན་བརྒྱར་བསྲེགས་ལས་བྱང་ཕྱོགས་བསིལ་
ལྡན་ལྗོངས། །ཞི་འཇམ་མཐོ་རིས་གྲོང་གི་དགའ་བས་བྲེལ། །ཟབ་ལས་
200



བསྟོད་ཚོགས་ཕྱོགས་བསྡུས།
ཆེས་ཟབ་སྡེ་གསུམ་ཡོ་གའི་བཅུད། །ཐབས་མཁས་གསང་བའི་བརྡའ་
རིས་རྒྱལ་ཀུན་གྱི། །གསང་མཛོད་བཅུད་དུ་འགུགས་པའི་ལྡེ་མིག་ཏུ། །
འབྱུང་ལྔའི་ཀློང་ཟབ་དགོངས་པའི་རྩལ་གྱིས་བསྡོམས། །སླར་ཡང་
གསང་གསུམ་སྒྱུ་འཕྲུལ་མི་ཟད་སྤྲིན། །བསིལ་ལྡན་སྔགས་རིག་གྲུབ་
པའི་གདུང་ཚལ་དུ། །རྨད་བྱུང་རིགས་ཀྱི་ཐིག་ལེར་སྨིན་པའི་གྲངས། །
བཅུ་ཕྲག་བཅུ་ཡི་མཐའ་ཡས་རབ་བརྒལ་བས། །ཟབ་གསང་གཏད་
རྒྱའི་གདམས་མཛོད་སྒོ་ཕྱེ་ནས། །ལས་སྐལ་རྣམ་པར་དག་པའི་ཚོམ་
བུའི་འཁོར། །སྨིན་གྲོལ་རྣམ་པ་གཉིས་ཀྱི་གསང་ལམ་ནས། །གྲུབ་
གཉིས་རྟོགས་པའི་རྒྱལ་སར་འགོད་ལ་རིངས། །དེ་ལས་བོད་ཁམས་
འཛིན་མའི་མཐའ་དབུས་ཁྱོན། །ཆོས་དང་སྲིད་ཀྱི་ཕུན་ཚོགས་བྱེ་བ་
བརྒྱས། །འགེངས་པའི་ངོ་མཚར་མཐོ་རིས་ལྷའི་མདུན་སར། །རྨད་བྱུང་
ཕུན་ཚོགས་གཏམ་གྱི་གླེང་གཞིར་བྱེད། །རྒྱལ་བ་རྒྱ་མཚོའི་ཡོན་ཏན་
གངས་ཆེན་མཚོ། །མཁྱེན་པའི་སྟེགས་སུ་འཁྱིལ་བའི་དགེ་མཚན་ལས།།
རྒྱལ་བ་ཀུན་གྱི་སྤྱི་གཟུགས་ཁྱོད་གཅིག་ཅེས། །སྙན་པར་གྲགས་པའི་
གཏམ་ནི་ཡོངས་ལ་སྙན། །གནས་ མིན་ འདོད་ པས་ ཟོལ་ བསྔགས་
གཅམ་བུའི་ངག །རང་གར་ཅ་ཅོས་བྲེལ་མིན་དོན་ལྡན་གྱི། །བསྔགས་
བརྗོད་གེ་སར་ཆུན་པོ་འདི་ཙམ་ཡང་། །བསོད་ནམས་རྒྱ་མཚོའི་དབྱིག་
གི་སྙིང་པོར་གྲུབ། །དེ་ལས་ཐོབ་པའི་ལེགས་བྱས་ལྷའི་ཟླ་བ། །བསྟན་
འགྲོའི་ལེགས་ཚོགས་ཆུ་གཏེར་སྤེལ་བའི་སླད། །ཡོངས་སུ་གང་བའི་
201



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དཔལ་ལས་ཕན་དང་བདེའི། །ཀུནྡའི་ཚལ་རབ་འཕེལ་བའི་གཞིར་གྱུར་
ཅིག །ཚུལ་འདི་བློ་གསལ་དྷརྨ་བྷ་ཏི་ཡིས། །དོན་གཉེར་ངག་གི་དྲི་
བཞོན་གྱིས་བསྐུལ་ཏེ། །གཤིས་ངན་སྦྲུལ་གྱིས་འཁྲིལ་བའི་ཙན་དན་
ལྟའི། །ངན་སྤྱོད་མཁན་ངས་སྙན་ཚིག་བསུང་ཞིམ་སྤྲོས། །མངྒ་ལཾ། ། །
༄༅། །དཔལ་ཨོ་ཌི་ཡཱ་ནའི་སློབ་དཔོན་ཆེན་པོ་ལ་བསྟོད་པ་
སྙན་ཚིག་ཡིད་འཕྲོག་པདྨ་དཀར་པོའི་ཆུན་པོ།
བཅོམ་ལྡན་འདས་གསུང་གི་རྡོ་རྗེ་ལ་ཕྱག་འཚལ་ལོ། །སྤྲོས་པ་
ཀུན་གྱི་མཐའ་ལ་མི་གནས་རྣམ་ཀུན་མཆོག་ལྡན་སྟོང་པའི་དབྱིངས། །
ཟབ་ཅིང་རྒྱ་ཆེའི་ཡོན་ཏན་མི་ཟད་ཡིད་བཞིན་སྤྲིན་གྱི་ཕྲེང་བ་ཅན། །
རྣམ་ བཞིའི་ ཕྲིན་ ལས་ བདུད་རྩིའི་ཆར་ ལྡན་ ཚངས་ དབྱངས་ཆོས་ ཀྱི་
འབྲུག་སྒྲ་སྒྲོག །དཔག་མེད་སྐྱེ་རྒུའི་དེད་དཔོན་མཆོག་གཅིག་མཚོ་སྐྱེས་
རྒྱལ་བས་ཤིས་པ་སྩོལ། །རྡུལ་བྲལ་ཞིང་གི་སྟོབས་བཅུའི་མངའ་བདག་
ཞིང་འདིའི་འགྲོ་ལ་རྗེས་བརྩེ་བས། །སིནྡྷའི་ཆུ་གཏེར་མདངས་ལྡན་
རབ་རྒྱས་རྣམ་པར་རོལ་བའི་སྒེག་མོའི་ལྷུམས། །ཡེ་ཤེས་ཐུགས་རྗེའི་
ས་བོན་གྱིས་སྦྲུམ་མཚན་དཔེ་བྱེ་བའི་དཔལ་འབར་བའི། །ཡིད་བཞིན་
སྐུ་མཆོག་མཚོ་ལས་སྐྱེས་ པའི་ རྡོ་ རྗེ་ ཞེས་ གྲགས་ ཁྱོད་ལ་འདུད། །
འཛམ་གླིང་ཡུལ་གྱི་ལྟེ་བར་རབ་གྲགས་མ་ག་དྷ་ཡི་གནས་མཆོག་ཏུ། །
བདུད་བཞིའི་དཔུང་བཅོམ་ཡོན་ཏན་ཀུན་རྫོགས་རྨད་བྱུང་མཚན་དང་
202



བསྟོད་ཚོགས་ཕྱོགས་བསྡུས།
དཔེ་བྱད་འབར། །ཟབ་ཅིང་རྒྱ་ཆེའི་ཆོས་ཀྱི་བདུད་རྩིས་འགྲོ་སེམས་དྲི་
མ་སྦྱོང་མཛད་པའི། །བསྟན་པའི་བདག་པོ་གཉིས་པར་གྱུར་གང་ཤཱཀྱ་
སེངྒེར་གྲགས་ལ་འདུད། །ཐུན་མོང་ཐུན་མིན་ཤེས་བྱའི་རྣམ་གྲངས་མ་
ཚང་མེད་པའི་གནས་མཐའ་དག །ཇི་ལྟ་ཇི་སྙེད་ཡེ་ཤེས་གཟིགས་པས་
སྤྲོས་དང་སྤྲོས་བྲལ་དེ་ཁོ་ནར། །ཇི་བཞིན་རབ་གཟིགས་ཐམས་ཅད་
མཁྱེན་པའི་གྲགས་སྙན་ཕྱོགས་ཀྱི་ཁོར་ཡུག་མཐའ། །ཉུལ་བའི་ངང་
ཚུལ་བདེན་པར་སྨྲ་པོ་ཀུན་མཁྱེན་བློ་ལྡན་མཆོག་སྲེད་ཞབས། །ཐུགས་
བསྐྱེད་རིན་ཆེན་གསེར་གྱི་རྩིབས་སྟོང་གདུལ་བྱ་གླིང་བཞིའི་མཁར་
འགྲོ་ཞིང་། །ཐབས་མཁས་མཛད་བརྒྱའི་བཀའ་ཁྲིམས་ཕུལ་བྱུང་ལས་
སྐལ་ལྡན་རྣམས་སྒྲོལ་མཛད་པ། །ཆོས་ཆེན་རྒྱལ་སྲིད་བདག་གིར་བྱེད་
ལ་ཁ་སྦྱོར་བདུན་གྱི་སྒྱུ་ཐབས་ཅན། །རང་བྱུང་ལྷུན་གྲུབ་པདྨ་རྒྱལ་པོ་
རྒྱལ་བ་རྒྱ་མཚོས་བསྔགས་ཁྱོད་རྒྱལ། །བསྡུ་བཞིའི་གྲིབ་བསིལ་ཕྱོགས་
ཀྱི་ རྗེས་ འགྲོ་ གྲོང་ ཁྱེར་ གསུམ་ གྱི་ གདུང་ བ་ འཕྲོག །མཉམ་ ཉིད་
དགོངས་པ་དབྱིངས་ལས་མི་གཡོ་ཡེ་ཤེས་མཆོག་གི་སྡོང་པོ་བསྟེན། །
ཕན་བདེའི་དྲི་བསུང་གདུལ་བྱའི་ཞིང་ཁྱབ་ཟག་པ་མེད་པའི་དགའ་སྟོན་
སྦྱིན། །ཡོན་ཏན་མཐའ་ཡས་ ཕྱོགས་བཅུར་ རབ་ གྲགས་དཔལ་ལྡན་
པདྨ་སཾ་བྷར་འདུད། །སོ་སོ་རིག་བཞིའི་བློ་གྲོས་དྲི་མེད་ཉི་མ་འབར་
བའི་གདེངས་ཀ་ནི། །རྨོངས་དང་ཐེ་ཚོམ་འཐིབས་པོའི་གདུང་སེལ་མ་
ཆགས་ཐོགས་མེད་གཟིགས་པ་དག །དཔལ་སྟུག་ཡོངས་ཀྱི་མཁྱེན་པའི་
203



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དོ་ཟླར་ཆས་པ་མིན་ནམ་འཕྱང་མོ་ཉུག །ཤེས་བྱ་ཀུན་གཟིགས་ཉི་མ་
འོད་ཟེར་མཚུངས་མེད་ཁྱོད་གཅིག་དད་བརྒྱས་བསྟོད། །སྟོབས་བཅུའི་
ཡེ་ཤེས་མཚུངས་པ་མེད་པས་བརྒྱད་ཁྲི་བཞི་སྟོང་བདུད་སྡེའི་གཡུལ། །
ཕྱེ་མར་བཏགས་ཏེ་དཔའ་ཆེན་གང་གི་ཟབ་དང་རྒྱ་ཆེའི་མཚོན་ཐབས་
ཀྱིས། །སྲིད་གསུམ་སྡུག་བསྔལ་ཤིན་ཏུ་རྒྱ་ཆེའི་དཔུང་མང་གཞོམ་ལ་
བསྙེངས་བྲལ་བའི། །བདུད་འཇོམས་རིག་སྔགས་བརྟུལ་ཞུགས་མཆོག་
གྲུབ་སེངྒེ་སྒྲ་སྒྲོག་ཞབས་ལ་འདུད། །ཚོགས་བརྒྱད་འཁྲུལ་སྟུག་ཕྱེ་མར་
བརླག་བྱེད་ཡེ་ཤེས་རྡོ་རྗེའི་འཕྲུལ་འཁོར་ཅན། །སྲིད་གསུམ་དུག་ལྔའི་
མེ་དཔུང་གཞིལ་མཛད་ཞི་འཇམ་ཐུགས་རྗེའི་ཆུ་རླབས་ཅན། །བདུད་
དང་མུ་སྟེགས་ཚང་ཚིང་ཀུན་སྲེག་དྲག་ཤུལ་འབུམ་གྱི་མེ་ཕྲེང་ཅན། །
གཅིག་ཏུ་མ་ངེས་རོལ་བའི་གར་བསྒྱུར་ཆེ་མཆོག་རྡོ་རྗེ་གྲོ་ལོད་རྒྱལ། །
ཞི་ བའི་ ཐུགས་ ནི་ སྙིང་ རྗེའི་ཆུས་ གང་ ཡོངས་ སྨན་ ཆོས་ ཀྱི་གྲུ་ཆར་
འབེབས། །ཚངས་པའི་གསུང་ནི་གདུལ་བྱའི་ རྗེས་འགྲོ་ཟབ་ཅིང་རྒྱ་
ཆེའི་དབྱངས་སྙན་སྒྲོག །མཚན་དཔེའི་སྐུ་མཆོག་ལྟ་བས་མི་ངོམས་
མཛེས་པ་སྟོང་གི་ཆ་ཀུན་བསྡམས། །རྡོ་རྗེ་མཆོག་གསུམ་ཡོན་ཏན་རབ་
རྫོགས་པདྨ་འབྱུང་གནས་ཁྱོད་ལ་འདུད། །དེ་ལྟར་བསིལ་ལྡན་སཱ་ལའི་
ལྗོངས་འདིར་དོན་ཀུན་གྲུབ་པའི་ལུང་རྟོགས་ཆོས། །ཚང་ལ་མ་ནོར་
བསྟན་པ་རྒྱ་མཚོ་ཡིད་བཞིན་རིན་ཆེན་མཆོག་གི་མཛོད། །ཐང་མར་
བརྡལ་བའི་བྱེད་པོ་གང་དེ་ལྷུན་གྲུབ་རིག་འཛིན་པདྨའི་ཞལ། །གང་གི་
204



བསྟོད་ཚོགས་ཕྱོགས་བསྡུས།
བཀའ་དྲིན་ཚད་དང་དཔེ་ཟླས་ནམ་ཡང་མཚོན་པའི་ཡུལ་མིན་པ། །དེ་
གཅིག་རྗེས་དྲན་དད་པ་ཁོ་ནས་རབ་བསྔགས་མེ་ཏོག་ཆུན་པོ་འདི། །
སྙན་ངག་ཡིད་འཕྲོགས་མཐོ་རིས་ཚལ་ནས་བློ་གྲོས་སོར་མོའི་རྩེར་
བླངས་ཏེ། །ལེགས་པར་སྤེལ་བའི་ལེགས་བྱས་ཕུན་ཚོགས་འཛད་པ་
མེད་པའི་ཆུ་ཤེལ་ཁམས། །སྲིད་དང་ཞི་བའི་དཔལ་དུ་འབར་ལས་ཕན་
བདེའི་སྣང་ཆེན་རྒྱས་གྱུར་ཅིག །ཚུལ་འདི་གཞོན་ནུའི་བརྫུ་ལ་ཉེར་
བརྟེན་ཀྱང༌། །ཡེ་ཤེས་རྡོ་རྗེའི་ལང་ཚོ་ཆེར་སྨིན་པའི། །སངས་རྒྱས་
ཀུན་གྱི་མེས་པོ་གང་དེ་དང་། །དབྱེར་མེད་ནིརྨ་ཀ་དེའི་བཞེད་བསྐང་
སླད། །དུག་ལྔའི་ཆུ་གཏེར་འཁྲུགས་པའི་ཀླུང་ཆེན་པོར། །ཐོག་མ་མེད་
ནས་བྱིངས་པའི་ངང་ཚུལ་དེས། །སུན་མིན་སླར་ཡང་སྲེད་པའི་བློ་ཉེས་
པོ། །གང་དེས་འབྲས་མེད་ངལ་བའི་ཁུར་དུ་སྤེལ། །
༄༅། །རྒྱལ་བ་ཐམས་ཅད་བསྐྱེད་པའི་ཡུམ་དབྱིངས་ཕྱུག་
བདེ་ཆེན་མཚོ་རྒྱལ་མ་ལ་བསྟོད་པ་དཔྱིད་ཀྱི་
དཔལ་མོའི་གླུ་དབྱངས།
ན་མོ་བཛྲ་ཝཱ་ར་ཧི། རྣམ་ཀུན་མཆོག་ལྡན་སྟོང་པའི་དབྱིངས་ནི་
རྒྱལ་ཀུན་ཡེ་ཤེས་ཕྱག་རྒྱའི་གཟུགས། །ལྷན་སྐྱེས་བདེ་ཆེན་དགའ་བའི་
རོས་གང་ཟག་པ་མེད་པའི་ལང་ཚོ་ཅན། །རྗེས་ཆགས་སྒྱུ་མའི་གར་གྱི་
ཞགས་པས་ཆགས་བྲལ་ཞི་བའི་ཡིད་ཀྱང་འཆིང་། །སྐུ་གསུམ་དཀྱིལ་
205



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འཁོར་མ་ལུས་བསྐྱེད་མཛད་བདེ་ཆེན་གར་གྱི་དབང་མོར་འདུད། །ཀུན་
ཁྱབ་ཆོས་དབྱིངས་ཞི་བའི་མཁའ་ལ་ལྷན་སྐྱེས་སྟོང་གཟུགས་འགྲིབ་པ་
མེད། །ཕྱི་གསལ་སྣང་ཆའི་སྤྲོས་པ་ཉེར་ཞི་མཁྱེན་ཆ་སྣང་གསལ་ཆ་
ཀུན་རྫོགས། །དབྱིངས་དང་ཡེ་ཤེས་འདུ་འབྲལ་མེད་གང་སྟོང་ཆེན་རྡོ་
རྗེ་བཙུན་མོའི་གཟུགས། །མི་ཕྱེད་འགྱུར་མེད་བུམ་སྐུའི་སྲོག་ཏུ་ཡོངས་
གྲུབ་ཆོས་སྐུའི་ཡུམ་ཆེན་བསྔགས། །ཁ་སྦྱོར་ཡེ་ཤེས་སྒྱུ་མའི་མཚན་
དཔེ་བདེ་མཆོག་དཀྱིལ་འཁོར་ཞི་དང་ཁྲོ། །དགྱེས་མཛད་ཕྱག་རྒྱའི་སྒྱུ་
ཐབས་ལ་གནས་དཀྱིལ་འཁོར་ཀུན་གྱི་སྤྲོ་བསྡུའི་བདག །ངེས་པ་ལྔ་
ལྡན་སྐུ་དང་ཡེ་ཤེས་ཡོངས་སུ་རྫོགས་པའི་རྣམ་བཅས་གཟུགས། །
ལོངས་སྤྱོད་མ་འདྲེས་ཡུམ་ལྔའི་གཙོ་མོ་རྡོ་རྗེ་དབྱིངས་ཕྱུག་མ་ལ་འདུད།།
གང་ལ་གང་འདུལ་རྗེས་ཆགས་རོལ་པ་མཐའ་ཀླས་དབང་གི་འཕྲིན་
ལས་ཀྱིས། །སྣ་ཚོགས་ཁམས་ཅན་འགྲོ་བའི་ཀུན་རྟོག་ཟག་པ་མེད་
པའི་བདེ་མཆོག་ལ། །ཡོངས་སུ་སྦྱོར་བའི་ཤེས་རབ་ཕྱག་རྒྱ་འདས་དང་
མ་ འདས་ སྣ་ ཚོགས་ གཟུགས། །ཅིར་ ཡང་ བསྒྱུར་མཛད་ སྤྲུལ་ སྐུའི་
མཁའ་འགྲོ་བདེ་ཆེན་མཚོ་རྒྱལ་ཡུམ་ལ་འདུད། །གསུང་གི་རྡོ་རྗེ་འོད་
དཔག་མེད་དངོས་བདེ་གཤེགས་རིག་འཛིན་པདྨའི་ཞལ། །ཟག་བྲལ་
མཆོག་དགའི་མཆོད་པས་དགྱེས་བསྐྱེད་རྣམ་བཞིའི་ལས་ཀྱི་ཕོ་ཉ་མོ། །
བདེ་གཏེར་གསང་བའི་དཀྱིལ་འཁོར་རབ་རྫོགས་འབྲེལ་ཚད་མཆོག་
བདེའི་གོ་འཕང་ལ། །མངའ་དབང་འབྱོར་མཛད་སངས་རྒྱས་པདྨའི་
206



བསྟོད་ཚོགས་ཕྱོགས་བསྡུས།
ལྕམ་གྱུར་ཁྱོད་ལ་ལན་བརྒྱར་འདུད། །
༄༅། །འཕགས་པ་འཇམ་དཔལ་ལ་བསྟོད་པ་བེཌཱུརྱའི་ཆུན་པོ།
ན་མོ་མཉྫཤྲཱི་ཡེ། གསེར་གྱི་རི་ལ་ཉིན་བྱེད་བརྒྱས། །མཛེས་པ་
ཇི་བཞིན་གཟི་འབར་ཞིང་། །བཅུ་དྲུག་ལང་ཚོ་རབ་རྒྱས་པའི། །གཞོན་
ནུའི་ཚུལ་འཛིན་ཁྱོད་ལ་བསྟོད། །དྲུག་ཅུའི་དབྱངས་རྫོགས་ཚངས་པའི་
གསུང༌། །ཇི་སྙེད་ཆོས་ཕུང་ རྒྱ་མཚོ་ཡི། །རྗེས་སུ་འགྲོ་བའི་མངོན་
བརྗོད་ཅན། །ངག་གི་དབང་ཕྱུག་ཁྱོད་ལ་འདུད། །རྣམ་པར་མི་རྟོག་
དབྱིངས་མི་ཟད། །ཆོས་རྣམས་ཀུན་གྱི་གཏེར་འཛིན་ཅིང༌། །བརྗོད་
བྲལ་སོ་སོ་རིག་བཞི་བའི། །ཡེ་ཤེས་སེམས་དཔའ་ཁྱོད་ཕྱག་འཚལ། །
ཟབ་ཅིང་རྒྱ་ཆེའི་ཡོན་ཏན་གཏེར། །མཁའ་དང་མཉམ་པའི་རང་བཞིན་
ནི། །མ་ལུས་ཕྱོགས་བཅུའི་རྒྱལ་རྣམས་ཀྱིས། །རབ་བསྔགས་ཁྱོད་ལ་
ཕྱག་འཚལ་ལོ། །ཕྱོགས་བཅུ་དག་གི་ཞིང་རྣམས་སུ། །རྣམ་འཕྲུལ་མི་
ཟད་བྱེ་བ་བརྒྱས། །དཔག་མེད་འགྲོ་སྒྲོལ་རྒྱལ་ཀུན་གྱི། །འཕྲིན་ལས་
ཀུན་འཛིན་ཁྱོད་ལ་འདུད། །འདབ་རྒྱས་གེ་སར་ལ་གནས་པའི། །འོད་
སྟོང་དབང་པོ་ཟླ་ཤེལ་གྱི། །རྣམ་པར་ཁེབས་པའི་འོད་ཀྱི་སྟེགས། །
ཁྱོད་ཞབས་སེན་མོའི་འོད་ཀྱིས་གནོན། །མཚམས་ཀྱི་སྤྲིན་དང་འཛམ་
བུའི་གསེར། །གུར་གུམ་གཞོན་ནུའི་མདངས་འཕྲོགས་པའི། །མཛེས་
སྡུག་གང་གི་སྐུའི་ཆ་ཤས། །མཚན་དཔེའི་འོད་སྤྲིན་མཛེས་ལ་བསྟོད། །
207



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལྷ་བརྒྱས་བསྟོད་པའི་ཡིད་འཕྲོག་སྐུ། །ལྷ་རྫས་ གསར་པའི་ཉེ་རེག་
དང༌། །ལྷ་ཀླུ་མི་ཡི་རིན་ཆེན་རྒྱན། །མཛེས་པར་སྤྲས་ལ་ཕྱག་འཚལ་
ལོ། །ཟུར་ ཕུད་ཨུཏྤལ་ མཐོན་ ཀའི་རྩེར། །ནོར་ བུ་ འབར་ བའི་ཏོག་
བཀོད་པས། །སྲིད་ པ་ གསུམ་གྱི་རྨོངས་པའི་མུན། །སེལ་བའི་དགེ་
མཚན་འཛིན་ལ་བསྟོད། །སིནྡའི་ཆུ་གཏེར་ལ་འགོང་བའི། །ཞལ་བཟང་
ལྟ་བས་མི་ངོམས་པར། །སྙིང་རྗེའི་འཛུམ་ལྡན་སྤྱན་རས་ཟུང་། །ཨུཏྤལ་
གསར་པའི་འདབ་ལྟར་མཛེས། །མཆུ་སྒྲོས་པདྨའི་འདབ་ཁྲོད་དེར། །
ཚེམས་དཀར་གེ་སར་མཛེས་པ་ལས། །ཟབ་རྒྱས་ཆོས་ཀྱི་ཟིལ་མངར་
འབུམ། །སྐལ་བཟང་ཀུན་དགའི་དཔྱིད་དུ་འཇོ། །ལྷུན་ཆགས་མགུལ་
གྱི་བུམ་བཟང་ལས། །ཆོས་ཀྱི་བདུད་རྩི་ཡོངས་ལ་སྦྱིན། །གསུང་ཉིད་
རྣམ་ཐར་སྒོ་གསུམ་གྱི། །འཁྱིལ་རིས་རྫོགས་ཕྱིར་ཆོས་ཀྱི་དུང༌། །
གསེར་གྱི་རི་དང་གུར་གུམ་ཚལ། །རྣམ་པར་གནོན་པས་སྐུའི་ཆ་ཤས། །
མཛེས་བྱེད་འོད་ ཀྱི་སྤྲིན་ཆེན་པོ། །ཉི་མ་བྱེ་བའི་གཟི་ལ་འགོང༌། །
མཛེས་སོ་པདྨ་རྒྱས་པའི་ཚལ། །སྣང་བྱེད་འོད་ཀྱི་ཕྲེང་བས་ཏེ། །ལྷ་
བརྒྱའི་ཐོར་ཚུགས་ནོར་བུའི་ཏོག །ཁྱོད་ཞབས་སེན་མོའི་འོད་ཀྱིས་སོ། །
སྣང་བར་བྱས་སོ་གླིང་བཞིའི་ཁྱོན། །འོད་སྟོང་འབར་བའི་ཟེར་གྱིས་
ཏེ། །ཇི་སྙེད་ཤེས་བྱའི་ཆོས་སོ་ཅོག །བློ་མཆོག་ཁྱོད་ཀྱི་མཁྱེན་པས་སོ། །
དག་པར་བྱས་སོ་ལམ་གསུམ་དྲི། །མེས་པོའི་རལ་བའི་ཀླུང་གིས་ཏེ། །
བློ་གཏེར་ཁྱོད་བྱིན་ཆུ་རྒྱུན་གྱིས། །སྲིད་གསུམ་ཡིད་ཀྱི་རྨོངས་ཚོགས་
208



བསྟོད་ཚོགས་ཕྱོགས་བསྡུས།
འཁྲུད། །ཇི་སྙེད་ཕྱོགས་བཅུའི་ཞིང་ ཀུན་ན། །རྒྱལ་དང་ རྒྱལ་སྲས་
ཐམས་ཅད་ཀྱིས། །ཉིན་རེ་བཞིན་ཡང་ལན་བརྒྱ་རུ། །བསྔགས་ཀྱང་
ཁྱོད་ཡོན་བརྗོད་ནུས་མིན། །གསུང་གཅིག་ཤེས་བྱ་ཇི་སྙེད་པ། །མངོན་
བརྗོད་གྱུར་ནས་ཤེས་བྱའི་དངོས། །མ་འདྲེས་སོ་སོར་སྟོན་ནུས་པའི། །
ཚུལ་འདི་སུ་ཡིས་བརྟགས་པར་ནུས། །གདུལ་བྱ་གང་ལ་གང་དགའ་
བའི། །ཆོས་ཀྱི་རྣམ་གྲངས་དེ་དང་དེའི། །གསུང་གི་ཆ་རེ་དུས་གཅིག་
ཏུ། །སྟོན་པ་ཁྱོད་དང་ཀུན་མཁྱེན་ཆོས། །འགགས་པ་མེད་དང་སྤྲོས་པ་
མེད། །ཚིག་འདས་བརྗོད་པ་ཀུན་གྱི་བདག །ཟད་མེད་རྒྱུ་རྐྱེན་ལས་
འདས་པ། །ཁྱོད་ཀྱི་གསུང་ཟབ་བསྙད་པར་དཀའ། །བློ་ལ་མི་གནས་
ཤེས་བྱ་མིན། །དག་དང་ཤིན་ཏུ་ཟབ་པའི་བདག །ཟག་པ་མེད་པའི་ཕ་
རོལ་ཕྱིན། །རྣམ་གྲོལ་ཞི་བ་ཁྱོད་ལ་འདུད། །དམིགས་སུ་མེད་དང་
མཐའ་ལས་འདས། །ཤེས་རབ་ཕ་རོལ་ཕྱིན་པའི་བདག །སྤྲོས་མེད་
ཟབ་མོ་རྟོག་ཡུལ་འདས། །ཡང་དག་མཐར་གྱུར་ཁྱོད་ལ་འདུད། །དེ་
ལྟར་འཇམ་དབྱངས་མགོན་ཁྱོད་ལ། །རབ་གུས་དད་པས་ཆ་ཙམ་ཞིག །
བསྔགས་པ་དེས་ཐོབ་རྣམ་དཀར་ཚོགས། །འགྲོ་ཀུན་སངས་རྒྱས་ཐོབ་
ཕྱིར་བསྔོ། །འཇམ་དབྱངས་མཆོག་གི་ཐུགས་བསྐྱེད་དང་། །རླབས་ཆེན་
རྣམ་ཐར་མཚུངས་མེད་པ། །དེ་འདྲ་ཁོ་ནར་བདག་གྱུར་ཏེ། །འགྲོ་ཀུན་
བདག་གིས་འདྲེན་པར་ཤོག །
209



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །རྒྱན་དྲུག་མཆོག་གཉིས་ལ་བསྟོད་པ་
ཨུ་དུམ་ཝ་རའི་ཆུན་འཕྱང་།
ན་མོ་རཏྣ་ཏྲ་ཡཱ་ ཡ། ཞི་བའི་མཁའ་ལ་ཐུགས་ རྗེའི་ཆུ་འཛིན་
འཁྲིགས། །ཚངས་དབྱངས་འབྲུག་སྒྲ་གདུལ་བྱའི་ཞིང་ཁྱབ་ལས། །ཕན་
བདེའི་ཆོས་ཆར་རབ་ཏུ་འབེབས་མཁས་པའི། །སྐྱེ་དགུའི་བླ་མ་དོན་
ཀུན་གྲུབ་པ་རྒྱལ། །རྒྱལ་གསུང་ཆུ་གཏེར་ཆེ་ལ་དབང་བསྒྱུར་ནས། །
ལེགས་བཤད་རིན་ཆེན་འབར་བའི་གདེངས་ཀ་ ལས། །སྐལ་བཟང་
ཡིད་ཀྱི་འདོད་པ་ཀུན་སྩོལ་བའི། །ཀླུ་སྒྲུབ་ཀླུ་ཡི་དབང་པོར་གུས་པས་
འདུད། །བྱམས་ཆོས་ཐུགས་ཀྱི་བུམ་བཟང་ལས་འོངས་པའི། །ཟབ་
རྒྱས་ཆོས་ཀྱི་བཅུད་མཆོག་ངོམས་མེད་དུ། །འཐུང་ལས་མཁྱེན་སྟོབས་
ཕ་རོལ་ཕྱིན་བརྙེས་པའི། །ཐོགས་མེད་ཆོས་ཀྱི་དབང་ཕྱུག་དེར་ཕྱག་
འཚལ། །བློ་གྲོས་དྲི་མེད་ཤེལ་གྱི་མེ་ལོང་དུ། །མཐའ་ཡས་ཆོས་ཚུལ་མ་
འདྲེས་ཡོངས་བཀོད་དེ། །སྒྲུབ་དང་སུན་འབྱིན་རིགས་པའི་མཚོན་རྣོན་
པོས། །ཕས་རྒོལ་མཐར་བྱེད་ཨརྱ་དེ་ཝ་རྒྱལ། །མང་ཐོས་མཁྱེན་རབ་
མ་དྲོས་མཚོ་ཆེན་ལས། །བདེན་བཞིའི་གཞུང་ལུགས་ཁ་འབབ་རྒྱུན་
སྤྲོས་པས། །ཀུན་རྨོངས་དྲི་མ་དག་བྱེད་མཁས་པའི་ཕུལ། །སངས་རྒྱས་
གཉིས་པ་དབྱིག་གི་གཉེན་ལ་འདུད། །འདུལ་ལུང་དྲི་མེད་ལྷ་ཡི་བདུད་
རྩིའི་བཅུད། །བློ་གྲོས་གསེར་གྱི་བུམ་པར་བསྐྱིལ་ནས་སླར། །ཐར་
210



བསྟོད་ཚོགས་ཕྱོགས་བསྡུས།
འདོད་ཡིད་ལ་ཞི་བསིལ་ཕན་བདེའི་རོ། །སྟེར་མཁས་ཡོན་ཏན་འོད་ལ་
ལྷག་པར་གུས། །ཐུབ་བསྟན་ཀེ་ལ་ཤ་རིའི་ལྷུན་པོའི་སྤོར། །འཆད་རྩོད་
རྩོམ་ པའི་ རྩལ་ གསུམ་ རབ་ རྫོགས་ པས། །ལུང་ རིགས་ སེངྒེའི་ང་
རོས་ས་གསུམ་ལྗོངས། །དོག་པོར་བགྱིད་མཛད་ཕྱོགས་གླང་ཞབས་ལ་
འདུད། །བསླབ་གསུམ་གསེར་གྱི་ཁང་བཟང་ལ་གནས་པའི། །ཡོན་
ཏན་རིན་ཆེན་དུ་མའི་མཛོད་ཆེན་པོ། །བསྟན་འགྲོའི་རྒུད་པ་སེལ་བའི་
དཔལ་ཡོན་ཅན། །མཚུངས་མེད་ཤཱཀྱ་འོད་ལ་གུས་པས་བསྙེན། །
མཁྱེན་རབ་ཆུ་འཛིན་རོལ་བའི་ལྡིང་ཁང་ནས། །ལུང་རིགས་གློག་ཕྲེང་
གཡོ་དང་ཆབས་ཅིག་ཏུ། །བརྒལ་བརྟག་གནམ་ལྕགས་འབར་བའི་
འཕྲུལ་འཁོར་གྱིས། །ཕས་རྒོལ་མཐར་བྱེད་ཆོས་ཀྱི་གྲགས་པ་རྒྱལ། །
བསིལ་ལྡན་ར་བ་དཀར་པོའི་ནང་ལོགས་སུ། །མདོ་སྔགས་ཆོས་ཚུལ་
འོད་ཀྱི་སྣང་ཆེན་འབུམ། །སྤྲོ་མཁས་བསྟན་པ་རྒྱ་མཚོའི་མགོན་གཅིག་
པུ། །དྲི་མེད་འོད་ཟེར་རྒྱལ་བ་གཉིས་པར་འདུད། །ཐུན་མོང་ཐུབ་པའི་
ལྟ་གྲུབ་པདྨོའི་ཚལ། །རྒྱས་མཛད་མཁྱེན་རབ་ཉིན་བྱེད་འབར་བའི་
གཟིས། །རྨོངས་དང་ཐེ་ཚོམ་མུན་པ་དྲུང་འབྱིན་པའི། །སྨྲ་བའི་དབང་
ཕྱུག་རོང་ཟོམ་ཆེན་པོར་འདུད། །ལྔ་རིག་ཤེས་བྱའི་པད་ཚལ་ཇི་སྙེད་
པ། །བློ་གྲོས་ཟེར་གྱིས་གཅིག་ཆར་ཁ་ཕྱེ་ནས། །ལེགས་བཤད་ཟིལ་
མངར་ཕྱོགས་བརྒྱར་སྤྲོ་མཁས་པའི། །གངས་ཅན་མིག་གྱུར་ས་སྐྱ་པན་
ཆེན་རྒྱལ། །དེ་ལྟར་འཕགས་བོད་མཁས་དབང་རིམ་བྱོན་ལ། །རབ་
211



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བསྔགས་མེ་ཏོག་མཐོན་ཀའི་ཆུན་པོ་ཡིས། །ཆ་ཙམ་བསྟོད་པའི་ལེགས་
བྱས་གང་ཐོབ་དེས། །འགྲོ་ཀུན་ཀུན་མཁྱེན་ཡེ་ཤེས་མཆོག་ཐོབ་ཤོག །
༄༅། །ཀུན་མཁྱེན་ཆོས་ཀྱི་རྒྱལ་བོ་ལ་བསྟོད་པ་
ཡིད་འཕྲོག་པདྨ་དཀར་བོའི་ཕྲེང་བ།
མཁྱེན་བརྩེའི་ཕ་རོལ་ཕྱིན་གྱུར་ཅིང་། །ཡོན་ཏན་ཀུན་གྱི་གཏེར་
བརྙེས་པས། །རང་གཞན་དོན་གཉིས་རྫོགས་པའི་དཔལ། །སྐུ་གསུམ་
སྤྱི་གཟུགས་བླ་མར་འདུད། །ཟབ་ཞི་སྤྲོས་བྲལ་ཆོས་དབྱིངས་ཆེན་པོ་མི་
གནས་ཡེ་ཤེས་འདུས་མ་བྱས་སུ་ལྷུན་གྱིས་གྲུབ། །རྣམ་ཀུན་མཆོག་
ལྡན་ ཟག་མེད་ཆོས་ཕུང་རྒྱ་མཚོའི་ སྤྲིན་ཆེན་ བྲལ་སྨིན་འབྲས་བུའི་
དཔལ་ཡོན་རྫོགས། །རྟག་ཁྱབ་ལྷུན་གྲུབ་གདུལ་བྱའི་རྗེས་འགྲོ་རྩོལ་
མེད་ཡེ་གྲུབ་བྱ་བ་རྫོགས་པའི་ཕྲིན་ལས་ཅན། །ཐེག་མཆོག་སྟོན་པ་
ཀློང་ཆེན་རབ་འབྱམས་ཚེ་རབས་ཀུན་ཏུ་སྤྱི་གཙུག་འཁོར་ལོའི་རྒྱན་དུ་
བཀུར། །ཡོད་དང་མེད་སོགས་སྣ་ཚོགས་སྤྲོས་པའི་ཆོས། །གང་དུ་ཉེར་
ཞི་མཐའ་བྲལ་ཆོས་དབྱིངས་མཁར། །རྣམ་པར་མི་རྟོག་ཟབ་གསལ་ཡེ་
ཤེས་ཀྱི། །གཟིགས་ པ་རྫོགས་པ་རྒྱལ་བ་གཉིས་པར་འདུད། །དག་
ཆེན་ཡེ་ཤེས་དགོངས་ཀློང་ཟབ་མོར་མཚན་རྟོག་སྤྲོས་པ་ཉེར་ཞི་ཡང་། །
སོ་སོ་རང་རིག་གཟིགས་པ་སྒྲིབ་མེད་ཇི་སྙེད་ཤེས་བྱའི་རྗེས་འགྲོ་བ། །
རྣམ་པར་མི་རྟོག་རྟོགས་པའི་མཆོག་ནི་ཆོས་དབྱིངས་ཇི་བཞིན་བསམ་
212



བསྟོད་ཚོགས་ཕྱོགས་བསྡུས།
ཡུལ་མིན། །དེ་ཕྱིར་ཁྱོད་གཅིག་རྒྱལ་བ་ཀུན་གྱི་སྤྱི་གཟུགས་ལགས་སོ་
ཀློང་ཆེན་ཞབས། །སྙིང་རྗེའི་ཟླ་ཤེལ་མཆོག་ཏུ་བསིལ། །བྱམས་ཆེན་
བདུད་ རྩི་ཡོངས་ལ་སྨན། །དགའ་ཆེན་སྣང་བ་མཆོག་ཏུ་གསལ། །
བཏང་སྙོམས་ འོད་ དཀར་ སྤྲོ་ ཁྱེད་རྒྱལ། །སྦྱིན་ པའི་ རང་བཞིན་ སྣ་
ཚོགས་གཏེར་གྱིས་ས་གསུམ་འགྲོ་ལ་རབ་དགའ་སྦྱིན། །སྙན་པར་སྨྲ་
བའི་ཡིད་འཕྲོག་གཏམ་ནི་སྲིད་གསུམ་གདུལ་བྱའི་རྣ་བར་སྙན། །དོན་
སྤྱོད་དམ་པའི་རྣམ་ཐར་མཆོག་ནི་བསླབ་གསུམ་དྲི་མེད་རང་བཞིན་དོན།།
དོན་མཐུན་ལེགས་ལམ་ཚུལ་བཞིན་འདོམས་མཁས་ངག་གི་དབང་པོར་
དད་བརྒྱས་བསྟོད། །གཟུགས་ཕུང་རང་བཞིན་གདོད་ནས་མ་སྐྱེས་པའི།།
ངོ་བོ་ཉིད་གཟིགས་མཁའ་ལྟར་རྣམ་མི་རྟོག །སེམས་ཚོར་ཆོས་ཀྱི་
དངོས་ལ་དེ་དང་དེར། །དམིགས་པ་ཀུན་བྲལ་བློ་གྲོས་མཆོག་ལྡན་
རྒྱལ། །དགེ་ཆོས་རྒྱ་མཚོ་རྣམ་པར་སྤེལ་ཞིང་ཉེས་བརྒྱའི་རྡུལ་གྱི་དྲི་མ་
སེལ། །རྣམ་དཀར་ཚོགས་ཆེན་པདྨོའི་འདབ་སྐྱེད་སྡིག་ལྟུང་རྩ་རུལ་དྲུང་
ནས་འབྱིན། །གཅིག་ཏུ་བརྩོན་པའི་དབྱངས་ཀྱི་དཔལ་ནི་ལྷར་བཅས་
ཀུན་དགའི་དཔལ་ཡོན་ཅན། །བསམ་ཡས་བློ་མངའ་རྒྱལ་སྲས་ཐུ་བོ་
བསམ་ཡས་པ་ཞེས་གྲགས་ཁྱོད་རྒྱལ། །བདེན་གཉིས་རང་བཞིན་སྤང་
བླང་མ་ངེས་པར། །ཡང་དག་ཉིད་འཇུག་འདུན་སོགས་ཏིང་འཛིན་གྱིས།།
བསམ་ཡས་རྫུ་འཕྲུལ་གནས་ལ་དབང་འབྱོར་བའི། །ཡོན་ཏན་མཆོག་
བརྙེས་ཚུལ་ཁྲིམས་བློ་གྲོས་རྒྱལ། །ཆེས་དཀར་དད་པའི་ས་གཞི་རྒྱ་ཆེ་
213



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དགེ་ཚོགས་མྱུ་གུ་ཟད་མི་ཤེས། །རྨད་བྱུང་བརྩོན་འགྲུས་དམ་པའི་ཕུལ་
འགྲོ་ཡང་དག་ཉིད་སེམས་གཡེངས་པ་མེད། །མ་འདྲེས་བློ་གྲོས་དྲི་མ་
མེད་བརྙེས་ཇི་བཞིན་གཟིགས་པའི་རྗེས་འགྲོ་བ། །མཁྱེན་རབ་ཉི་མ་
ཚད་མེད་འོད་འགྱེད་འོད་ཟེར་གོ་ཆར་གྲགས་ཁྱོད་རྒྱལ། །རྨོངས་དང་
མ་དད་བརྗེད་ངེས་ལ་སོགས་ཀྱི། །གཉེན་པོར་ཆེ་བའི་རྣམ་བྱང་ཡོན་
ཏན་སྟོབས། །ཕུལ་བྱུང་དེ་བརྙེས་བདུད་ཀྱི་སྤྱོད་ཡུལ་ལས། །རྣམ་པར་
རྒྱལ་བའི་རྒྱལ་བ་ཁྱོད་ལ་འདུད། །ཆོས་རྣམས་རབ་ཏུ་རྣམ་པར་འབྱེད་
བློ་དྲི་མེད་འཕགས་པའི་སྤྱོད་ཡུལ་པ། །བརྩོན་དང་ཏིང་འཛིན་རབ་ཏུ་
དགའ་སོགས་ཀུན་ནས་ཉོན་མོངས་འཇོམ་བྱེད་ཕུལ། །ཡང་དག་ཡོན་
ཏན་རྣམ་བྱང་རྒྱ་མཚོའི་ཕ་རོལ་སོན་པའི་མཆོག་བརྙེས་པ། །རྒྱལ་སྲས་
ཐུ་བོ་པདྨ་ལས་འབྲེལ་བྱང་ཆུབ་བར་དུ་གུས་པས་བསྙེན། །ཇི་ལྟ་ཇི་
སྙེད་ཆོས་རྣམས་ལ། །ཐོགས་མེད་ལྟ་དང་རྟོགས་སོགས་ཀྱིས། །ཡང་
དག་ཡོན་ཏན་ཕ་རོལ་ཕྱིན། །བློ་གཏེར་ངག་གི་དབང་པོ་རྒྱལ། །གང་
ལ་ཆགས་དང་སེར་སྣའི་དྲི་བྲལ་གཏོང་ལ་དགའ་བའི་སེམས་ཀྱི་ཁྱད་
པར་ རིན་ཆེན་གཏེར། །འགྲོ་མང་ཡོངས་སུ་ཚིམ་པར་མཛད་པའི་སྣ་
ཚོགས་འབྱོར་བ་ཤིན་ཏུ་རྒྱ་ཆེའི་རླབས་ཕྲེང་ལས། །བླ་ན་མེད་པའི་གོ་
འཕང་ཆེ་མཆོག་ཟོངས་སུ་འགུག་པའི་ཕུན་ཚོགས་ནམ་ཡང་ཟད་མི་
ཤེས། །ཆོས་ཀྱི་སྦྱིན་བདག་མཚུངས་པ་མེད་གྱུར་རྒྱལ་བ་གཉིས་པ་ཀུན་
མཁྱེན་ཆོས་ཀྱི་རྒྱལ་པོར་འདུད། །ངེས་འབྱུང་བྱང་སེམས་དྲི་བཞོན་
214



བསྟོད་ཚོགས་ཕྱོགས་བསྡུས།
གྱིས་དྲངས་ པའི། །ཚུལ་ ཁྲིམས་དྲི་མེད་ སྟོན་ཀའི་ཟླ་ཤེལ་ལས། །
གྲགས་པའི་འོད་དཀར་ཕྱོགས་ཀྱི་རྗེས་འགྲོ་བའི། །ངག་གི་དབང་པོ་
རྒྱལ་ བ་ གཉིས་ པར་ འདུད། །མི་ འཁྲུགས་ ཟབ་ མོའི་ ཕ་ རོལ་སོན་
པའི་བཟོད་ཆེན་རྒྱ་མཚོ་གཏིང་ཟབ་ལས། །གདུལ་དཀའི་འགྲོ་སྒྲོལ་
གཞན་ཕན་རླབས་ཆེན་རིན་ཆེན་མཛོད་ཀྱི་གཏེར་སྤྲོ་བས། །མ་ལུས་
འགྲོ་ལ་ཤིན་ཏུ་སྨན་མཛད་ཟབ་མོའི་ཡེ་ཤེས་བསྙེངས་བྲལ་བའི། །
བསྟན་པ་མཐར་ཕྱིན་རྡོ་རྗེ་གཟི་བརྗིད་ཚེ་རབས་གཏན་གྱི་སྐྱབས་སུ་
བསྙེན། །བགྲང་ཡས་བསྐལ་བར་ནམ་ཡང་མི་ངལ་བའི། །རླབས་ཆེན་
གོ་ཆ་མཆོག་དང་སྦྱོར་བའི་སྟོབས། །ཤིན་ཏུ་ཕུལ་བྱུང་ཕྱོགས་བཅུའི་
ཞིང་མང་ན། །གྲགས་པ་མཐའ་ ཡས་ ཁྱོད་ལ་མགོས་ཕྱག་འཚལ། །
གཡེང་དང་བག་མེད་འདུ་འཛིའི་རླུང་གིས་ནམ་ཡང་གཡོ་བར་ནུས་མིན་
པའི། །བསམ་གཏན་མཆོག་གི་རིན་ཆེན་ལྷུན་པོ་ཡོན་ཏན་ལྷ་གནས་
འབྱོར་བ་ཅན། །ཇི་ལྟ་ཇི་སྙེད་སོ་སོ་རིག་ཆོས་མཚུངས་མེད་ལྷག་མཐོང་
ཉི་ཟླ་གསལ། །ཏིང་འཛིན་དྲི་མེད་ཆོས་ཀྱི་འོད་ཟེར་རྒྱལ་བ་ཀུན་དངོས་
ཁྱེད་ལ་འདུད། །ཆོས་དང་ཆོས་ཅན་སྤྲོས་པ་ཀུན་བྲལ་བའི། །དེ་བཞིན་
ཉིད་དབྱིངས་ རྟག་ཏུ་ མཉམ་བཞག་ ཀྱང་ ། །རིག་རྩལ་ སྤོབས་པའི་
གཏེར་བརྒྱད་ཡོངས་གྲོལ་བས། །ཤེས་བྱ་ཀུན་གཟིགས་བློ་གྲོས་མཆོག་
ལྡན་རྒྱལ། །ཟག་མེད་ཡེ་ཤེས་རྡུལ་བྲལ་དེ་བརྙེས་མཆོག་ཏུ་དགའ་བའི་
ཕ་རོལ་སོན། །ཀུན་ནས་ཞི་བའི་ཡོན་ཏན་ཡོངས་རྫོགས་སྟོན་ཀའི་ཟླ་
215



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལྟར་རྣམ་པར་དག །ཡེ་ཤེས་སྣང་བ་མཆོག་ཏུ་གསལ་བ་ཉི་མའི་འོད་
བཞིན་མཚུངས་པ་མེད། །རྟོགས་པའི་འོད་འཕྲོ་སྒྲིབ་གཉིས་མུན་སེལ་
དྲི་མེད་འོད་སྟོང་འབར་ལ་འདུད། །སྦྱངས་དཀའི་དྲི་མ་མཐའ་དག་རིང་
དུ་སྤངས། །བྱམས་པའི་སྟོབས་ཀྱིས་བདུད་སྡེའི་གཡུལ་ལས་རྒྱལ། །
བསམ་གཏན་མངོན་ཤེས་ཚད་མེད་གཏེར་བརྙེས་པའི། །ཐམས་ཅད་
མཁྱེན་པ་དྲི་མེད་འོད་ཟེར་རྒྱལ། །མི་གནས་ཆོས་དབྱིངས་སྤྲོས་པ་ཀུན་
བྲལ་ཤིན་ཏུ་ཞི་བ་དམ་པའི་དོན། །སོ་སོ་རང་རིག་བློ་གྲོས་མཆོག་གི་ཕ་
རོལ་ཕྱིན་ནས་མངོན་སུམ་ཡང་། །གཅིག་དང་ཐ་དད་མཚན་མའི་དངོས་
དང་དེར་ཞེན་བློ་ཡིས་བསམ་མི་ཁྱབ། །འགོག་པ་ཡང་དག་ཞི་བ་ཆེ་
བརྙེས་རྒྱལ་སྲས་ཐུ་བོ་ཁྱོད་ཕྱག་འཚལ། །གང་དུ་མཚན་རྟོག་ཆུང་ངུའི་
དྲི་མ་ཡང༌། །ཡེ་ཤེས་ཆབ་ཀྱིས་ཉེ་བར་སྦྱངས་ནས་སླར། །ཡོན་ཏན་
ལུས་རྫོགས་རྟོགས་པའི་ གཟི་བྱིན་གྱིས། །ཐེག་དམན་ཟིལ་གནོན་
འཕགས་ མཆོག་ ཁྱེད་ ལ་ འདུད། །འདུ་ ཤེས་ སྣ་ ཚོགས་ རྣམ་ པར་
བཤིགས་པའི་ཡེ་ཤེས་རྡོ་རྗེ་མི་ཕྱེད་བརྟན། །ཀུན་ནས་ཉོན་མོངས་བག་
ལ་ཉལ་ཀུན་ལན་བརྒྱར་གཅོད་བྱེད་ཆེས་རྣོ་བའི། །རྡོ་རྗེའི་རལ་གྲི་
ཕུལ་བྱུང་ཡེ་ཤེས་སྟོབས་ཀྱི་ཕ་རོལ་ཕྱིན་བརྙེས་པའི། །སེམས་དཔའ་
ཆེན་པོ་དྲི་མེད་འོད་ཟེར་དུས་རྣམས་ཀུན་ཏུ་དད་བརྒྱས་འདུད། །དབང་
བཅུའི་མཐར་སོན་ཡོན་ཏན་རྫོགས་པའི་སྐུ། །སོ་སོ་རིག་བཞིའི་མཁྱེན་
རབ་མཐའ་ཡས་པས། །ཞིང་དང་ཡེ་ཤེས་སྤྱོད་ཡུལ་རྣམ་དག་པའི། །
216



བསྟོད་ཚོགས་ཕྱོགས་བསྡུས།
ཡོན་ཏན་དེ་བརྙེས་དྲི་མེད་འོད་ཟེར་རྒྱལ། །ཤེས་བྱའི་དྲི་མ་ཤིན་ཏུ་ཕྲ་
བ་གང་གིས་བཅད་ནས་གཏོར་གྱུར་པས། །དེ་ཡི་མོད་ལ་ཡེ་ཤེས་རྒྱ་
མཚོའི་ཕ་རོལ་ཕྱིན་ལ་རབ་འཇུག་པའི། །རྒྱལ་ཚབ་སེམས་དཔའ་ཕྱིར་
མི་ལྡོག་གཙོ་དབང་མཆོག་ཉེ་བར་སྦྱིན་ལྡན་པའི། །ཆོས་ཀྱི་རྒྱལ་པོ་
ཀློང་ཆེན་རབ་འབྱམས་ཁྱོད་གཅིག་སྤྱི་བོའི་ཏོག་ཏུ་གྱུར། །ཚུལ་འདི་
བསྟོད་ འདོད་ གཅམ་ བུས་ མ་ ལགས་ རབ་ བསྔགས་ དོན་ དང་ལྡན་
པ་སྟེ། །རྒྱལ་སྲས་ཐུ་བོ་ཟུར་ཕུད་ལྔ་པ་མངོན་སུམ་བཤེས་གཉེན་ཚུལ་
བཟུང་ཁྱོད། །ས་ལམ་ཡོན་ཏན་རྩེ་མོར་སོན་གྱུར་གདོད་མའི་མགོན་
དང་མཚོ་སྐྱེས་རྗེའི། །བདེན་གསུང་ཚད་མ་དཔང་དུ་གྱུར་ན་སུ་ཞིག་
སོམ་ཉི་གནས་སྲིད་དམ། །ཡོངས་ཡེ་ཤིན་ཏུ་ཞི་བ་ཆེན་པོའི་ཐུགས། །
ཇི་ལྟ་ཇི་སྙེད་ཤེས་བྱའི་རྗེས་འགྲོ་ཡང་། །རྣམ་པར་མི་རྟོག་བསམ་ཡས་
ཡོན་ཏན་མཛོད། །ཡོངས་སུ་རྫོགས་པ་ཀུན་མཁྱེན་ཆོས་རྗེ་ཡིན། །ཁྱོད་
ཀྱི་ཡོན་ཏན་གངས་ཆེན་མཚོ་ནི་ནམ་མཁའི་མུ་ཁྱུད་ལས་ཀྱང་བརྒལ། །
དེ་དེའི་མངོན་བརྗོད་ཕྱོགས་བཅུའི་རྒྱལ་བས་བསྐལ་པར་བགྲངས་ཀྱང་
མཐར་གཏུགས་མེད། །དེ་ཕྱིར་ཁྱོད་གཅིག་བསམ་ཡས་པ་ཞེས་གྲགས་
པ་དོན་ལྡན་ཀློང་ཆེན་ཞབས། །འོན་ཀྱང་རབ་བསྔགས་མེ་ཏོག་ཕྲེང་
བའི་རྒྱན་འདི་དད་པ་ཁོ་ནས་སྦྱར། །ལྗོངས་འདིར་བསྟན་པ་ཡོངས་
རྫོགས་ཉེ་ལམ་མཆོག །ཚང་ལ་མ་ནོར་དར་ཞིང་རྒྱས་པའི་དྲིན། །
བསམ་བཞིན་བསྟན་པའི་མངའ་བདག་ཁྱོད་ཁོ་ནའི། །མཛད་པའི་ཚུལ་
217



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལ་སླར་ཡང་བསྔགས་པར་སྤྲོ། །ཐུན་མོང་ཐུན་མིན་གཞུང་ལུགས་རབ་
འབྱམས་མ་འདྲེས་འཆད་ལ་ཐོགས་མེད་ངག་གི་དབང་ཕྱུག་བརྙེས། །
ཕས་རྒོལ་ལོག་རྟོག་ བྲག་ རི་མཐར་བྱེད་ལུང་ རིགས་ གནམ་ལྕགས་
འཕྲུལ་འཁོར་ཅན། །ཟབ་རྒྱས་གཞུང་ལུགས་ཤིན་ཏུ་རྨད་བྱུང་དབྱངས་
ཅན་མགྲིན་པ་རོལ་པའི་དབྱངས། །སྤེལ་མཁས་ཁྱོད་གཅིག་བསིལ་
ལྡན་ལྗོངས་ཀྱི་ཤིང་རྟ་ཆེན་པོར་བསྙོན་དང་བྲལ། །ཐོས་པའི་ཆུ་ཀླུང་བྱེ་
བ་བརྒྱ། །གང་བློའི་སྟེགས་བུར་ཉེར་ཐོབ་པས། །མང་ཐོས་རྒྱ་མཚོའི་ཐུ་
བོ་ཁྱོད། །དབྱིག་གི་གཉེན་དང་སོམ་ཉིར་གྱུར། །བསམ་བྱུང་ཡོན་ཏན་
ཕ་མཐའ་མི་མངོན་ཆོས་རྣམས་ཀུན་ གྱི་ཡུལ་ཅན་ ཉིད། །ཞིབ་མོར་
འབྱེད་ལ་འཕགས་བློའི་ཁྱད་ཆོས་ཡོངས་སུ་རྫོགས་པའི་དཔལ་ཡོན་
ཅན། །ཁྱོད་བློའི་དོ་ཟླར་བཟོད་པ་མིན་ཞེས་ཕྱོགས་ཀྱི་གླང་པོའི་སྤོབས་
པའི་མཐུ། །འཇམ་དབྱངས་མགོན་གྱིས་ལན་བརྒྱར་བསྐྱེད་སྙམ་སོམ་
ཉིར་གྱུར་ཏོ་ཀློང་ཆེན་ཞབས། །བསྒོམ་བྱུང་སོ་སོར་རྟོགས་པའི་ཡེ་ཤེས་
ཀྱིས། །ཇི་ལྟ་ཇི་སྙེད་མ་འདྲེས་མངོན་སུམ་གཟིགས། །རྟག་ཏུ་མི་གཡོ་
མཉམ་ཉིད་ངང་ལ་བཞུགས། །ཀུན་མཁྱེན་ཆོས་སྐུའི་བླ་མ་ཁྱོད་ཕྱག་
འཚལ། །བཅུ་ཕྲག་རིག་གཞུང་རྣམ་པར་འབྱེད་ལ་ཟླ་དང་བྲལ་བའི་
སྤོབས་པ་ཅན། །ཕྱི་ནང་གྲུབ་མཐའི་གནས་ཀུན་གཟིགས་པས་ཕྱོགས་
ལས་རྣམ་རྒྱལ་གྲགས་པ་འབར། །སྨྲ་མཁས་བྱེ་བའི་གཙུག་གི་རྒྱན་
གཅིག་འཛམ་གླིང་ལྗོངས་ན་མཛེས་པའི་རྒྱན། །མི་ཡི་སེངྒེ་ཀློང་ཆེན་
218



བསྟོད་ཚོགས་ཕྱོགས་བསྡུས།
ཞབས་ཁྱོད་རྣམ་གསུམ་དད་པས་གཙུག་ཏུ་བཀུར། །རྣམ་གསུམ་ཚུལ་
ཁྲིམས་པདྨའི་ཚལ། །བག་ཡོད་ཉི་གཞོན་དང་འགྲོགས་པས། །ཡོན་
ཏན་སྦྲང་རྩིའི་ཁུར་དུད་པའི། །ཁྲིམས་ལྡན་བྱེ་བའི་གཙུག་རྒྱན་རྒྱལ། །
མཆོག་ཏུ་དགེ་བའི་ཐུགས་ནི་ཉི་མ་བཞིན་དུ་ཀུན་ལ་སྙོམས། །དྲང་པོར་
སྨྲ་བའི་གསུང་ནི་བདུད་རྩི་བཞིན་དུ་ཡོངས་ལ་སྨན། །ཞི་འོད་ཆགས་
པའི་སྐུ་ནི་ལྟ་བས་མི་ངོམས་ཟླ་ལྟར་མཛེས། །ཀུན་ཏུ་དགེ་བའི་རང་
བཞིན་བཟང་པོ་ཀུན་ལྡན་ཁྱོད་ཕྱག་འཚལ། །མཛོད་ཆེན་བདུན་གྱི་ཤིང་
རྟའི་སྲོལ་ཕྱེས་ནས། །བསྟན་ པ་ཡོངས་རྫོགས་མདོ་སྔགས་ཆོས་ཀྱི་
ཚུལ། །ཕྱི་མའི་མཐར་ཡང་དར་ཞིང་རྒྱས་མཛད་པའི། །བསྟན་པའི་
མངའ་བདག་ཀུན་མཁྱེན་བླ་མ་ཡིན། །སྣང་ཞེན་ཐ་མལ་ལྷ་སྔགས་ཆོས་
ཉིད་འཁོར་ལོ་རུ། །ཡོངས་སུ་སྦྱངས་ལས་སྣང་སྤྱོད་དཀྱིལ་འཁོར་ཕྱག་
རྒྱའི་དལ། །ཡོངས་སུ་རྫོགས་པའི་རྣམ་སྨིན་ཚེ་དབང་ཕྱག་རྒྱའི་ལམ། །
མཐར་ ཕྱིན་ ཟུང་ འཇུག་ རྡོ་ རྗེའི་ གོ་ འཕང་ བརྙེས་ ལ་ འདུད། །རིག་
གདངས་ཆོས་ཉིད་མངོན་སུམ་རྟོགས་པ་ལས། །གོང་འཕེལ་ཉམས་ཀྱི་
ཡོན་ཏན་མཐར་ཕྱིན་ཅིང་། །ཟུང་འཇུག་རིག་སྟོང་མཉམ་ཉིད་ཚད་ལ་
ཕེབས། །ཆོས་ ཟད་ མངོན་ གྱུར་ བྱར་ མེད་ ཀློང་ ཡངས་རྒྱལ། །འོད་
གསལ་ཐེག་རྩེའི་ཉེ་ལམ་ལ་བརྟེན་གདོད་མའི་གཞི་ལ་བྱང་ཆུབ་པས། །
གང་འདུལ་ཡེ་ཤེས་སྒྱུ་མའི་རོལ་པ་སྣ་ཚོགས་རྣམ་འཕྲུལ་མཐའ་ཀླས་
ཤིང་། །ཡེ་ཤེས་སྐུ་ཡིས་མངོན་སུམ་རྗེས་བཟུང་སྐལ་བ་རབ་གྱུར་འགྲོ་
219



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྣམས་ ཀྱང༌། །རྟོགས་ གྲོལ་དུས་མཉམ་ གོ་ འཕང་ ལ་ སྦྱོར་ རྒྱལ་བ་
གཉིས་པ་ཁྱོད་མིན་སུ། །མཁྱེན་རབ་ཉི་མ་འབར་བའི་འོད་རྣོན་གྱིས། །
སྣ་ཚོགས་ལྟ་གྲུབ་འཐིབས་པོའི་མུན་བསལ་ཏེ། །མཆོག་གསང་ཐེག་
རྩེའི་དགོངས་དོན་པདྨའི་ཚལ། །རྒྱས་མཛད་བསྟན་པའི་སྒྲོན་མེ་ཁྱོད་
ལ་འདུད། །མདོ་སྔགས་ཆོས་ཚུལ་ཟབ་ཅིང་རྒྱ་ཆེའི་མ་དྲོས་མཚོ། །
མཁྱེན་རབ་དྲི་མེད་རིན་ཆེན་སྟེགས་བུ་ཉེར་བཟུང་ནས། །བསྟན་པ་
ཡོངས་རྫོགས་ལེགས་བཤད་ཁ་འབབ་རྣམ་བཞིའི་རྒྱུན། །ཅིར་ཡང་
འབེབ་མཁས་གདེངས་ཅན་གཙོ་བོ་ཁྱོད་མིན་སུ། །ཁྱད་པར་གསང་
ཆེན་ངེས་པའི་མཐར་ཐུག་དོན། །སྙིང་ཐིག་གསང་བའི་ཉེ་ལམ་མ་ནོར་
པ། །ལེགས་པར་འདོམས་ལ་འགྲན་ཟླ་ཀུན་བྲལ་བའི། །ཐེག་མཆོག་
སྟོན་པ་དྲི་མེད་འོད་ཟེར་རྒྱལ། །ཀུན་གྱིས་རྟོགས་དཀའ་མཆོག་གསང་
རྨད་བྱུང་རྡོ་རྗེ་རྩེ་མོའི་སྙན་བརྒྱུད་གསེར་གྱི་ཡང་ཞུན་བཅུད། །འཇའ་
ལུས་སྐུ་བརྙེས་བཱི་མ་ལ་དང་ཨོ་རྒྱན་ཡབ་ཡུམ་ཐུགས་ཀྱི་ཐིག་ལེ་མངོན་
ཕྱུང་བ། །ཇི་བཞིན་སྟོན་ལ་གདོད་མའི་མགོན་པོ་སླར་ཡང་འདི་ན་
བཤེས་གཉེན་ཚུལ་བཟུང་ཀློང་ཆེན་ཞབས། །སྙིང་པོའི་བསྟན་སྲོག་ཡུན་
དུ་འཛིན་བཟོད་ཁྱོད་གཅིག་ཁོ་ནར་གཟུར་གནས་ཀུན་གྱིས་ལན་བརྒྱར་
བསྔགས། །ས་འདི་རེར་བཅས་སྲང་ལ་གཞལ་བའི་གྲངས། །ཉུང་ངུར་
བགྱིད་པའི་ཡོན་ཏན་ཕུང་པོའི་མཐའ། །བློ་མཆོག་བྱེ་བས་གཞལ་བར་
ནུས་མིན་ན། །མ་སྦྱང་བདག་ལྟས་ཕྱོགས་ཙམ་དཔོག་པར་དཀའ། །
220



བསྟོད་ཚོགས་ཕྱོགས་བསྡུས།
འོན་ཀྱང་ཁྱེད་དྲིན་ནམ་མཁའི་དབྱིངས་དང་ཕྱོགས་ཀྱི་མཐའ་ལ་ཤོང་
མིན་པའི། །རང་བཞིན་དེ་ཤེས་དད་པ་ཁོ་ནས་གཅིག་ཏུ་བྲེལ་བས་སྙན་
ཚིག་པདྨོའི་ཆུན་པོ་འདི། །མཛེས་པ་མེད་ཀྱང་ལྷག་བསམ་འོ་མས་ཉེ་
བར་ དྲངས་ ནས་ ཁྱོད་ ཀྱི་ མདུན་ སར་ ལན་ བརྒྱར་ ཡང་ ། །བསྟོད་
བསྔགས་མཆོད་སྤྲིན་ཡང་ཡང་སྤྲོ་འདིས་སྙིང་རྗེའི་གཏེར་ཁྱོད་ཡུད་ཙམ་
དགྱེས་པ་ཡོད་གྱུར་ཅིག །དེ་ལྟར་རྒྱལ་བ་སྲས་བཅས་མ་ལུས་ཀྱི། །
མཁྱེན་བརྩེའི་ཕུང་པོ་གཅིག་ཏུ་བསྡོམས་པའི་དཔྱིད། །རྒྱལ་བ་ཀུན་
དངོས་ ཀུན་མཁྱེན་ ཆོས་ ཀྱི་ རྗེའི། །གསང་གསུམ་ཡོན་ཏན་ ཆ་ ཙམ་
བསྔགས་པ་ལས། །རྣམ་དཀར་ཕུང་པོ་མཁའ་ལྟར་རྒྱ་ཆེ་སྟོན་ཀའི་ཟླ་
ལྟར་ཆེས་དཀར་བ། །གང་ཞིག་ཐོབ་དེས་སྲིད་གསུམ་འགྲོ་བློའི་ཉོན་
མོངས་མེ་ཚོགས་ཞི་བྱེད་ཅིང་། །རྣམ་བྱང་ཡོན་ཏན་ཤིན་ཏུ་མཐའ་ཡས་
རྨད་བྱུང་ཀུནྡའི་ཚལ་རྒྱས་ཏེ། །སྲིད་ཞིར་མི་གནས་འོག་མིན་ཆེན་པོར་
ཕྱམས་ཅིག་མངོན་པར་བྱང་ཆུབ་ཤོག །ཕྱོགས་རྣམས་ཀུན་ཏུ་བདེ་ཅན་
ཞིང་ཇི་བཞིན། །ཕུན་ཚོགས་ལེགས་བྱས་འབྱོར་བ་མཐའ་ཡས་ཤིང་། །
གནས་སྐབས་མཐར་ཐུག་ཕན་བདེའི་ཚོགས་མང་བས། །མ་ལུས་འགྲོ་
ཀུན་རབ་ཏུ་དགའ་བྱེད་ཤོག །ཕན་བདེའི་འབྱུང་གནས་ཀུན་མཁྱེན་
རྒྱལ་བའི་ལུང་རྟོགས་ཆོས་ཚུལ་དྲི་མ་མེད། །བཤད་དང་སྒྲུབ་པས་སྲིད་
མཐའི་བར་དུ་མི་ནུབ་ཕྱོགས་བརྒྱར་དར་ཞིང་རྒྱས། །དེར་འཛིན་མཁས་
གྲུབ་བཤེས་གཉེན་ཚོགས་རྣམས་བསྐལ་པ་རྒྱ་མཚོར་ཞབས་བརྟན་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཅིང༌། །ཐུགས་ཀྱི་བཞེད་དོན་ལྷུན་གྱིས་འགྲུབ་པའི་དཔལ་གྱིས་ཡོངས་
སུ་འབྱོར་བར་ཤོག །བདག་ཀྱང་དེང་ནས་སྐྱེ་བ་ཇི་སྲིད་བར། །ཀུན་
མཁྱེན་བླ་མའི་བཀའ་བཞིན་སྒྲུབ་བྱེད་ཅིང༌། །རླབས་ཆེན་སྤྱོད་པ་རྒྱ་
མཚོ་མཐར་ཕྱིན་ཏེ། །མཐར་ཐུག་ཁྱོད་ཀྱི་ཐུགས་ཀློང་རོ་གཅིག་ཤོག །
ནམ་ཞིག་བདེ་གཤེགས་རི་རབ་མར་མེའི་རྒྱལ་མཚན་ཞེས་གྲགས་རྒྱལ་
བའི་དབང་པོ་འཇིག་རྟེན་འདིར། །འགྲོ་བའི་སྒྲོན་མེར་བྱོན་པ་དེའི་ཚེ་
བདག་ཅག་ཐོག་མའི་འཁོར་གྱི་གཙོ་བོ་ཉིད་གྱུར་ཏེ། །བླ་ན་མེད་པའི་
གསུང་གི་བདུད་རྩིས་ཡོངས་སུ་སྐྱོང་བའི་སྐལ་བཟང་ཐོབ་དང་ལྷན་
ཅིག་པར། །བྱང་ཆུབ་ལུང་བསྟན་ཕྱིར་མི་ལྡོག་གྱུར་དེ་ཡི་དམ་ཆོས་
བསྐལ་པ་རྒྱ་མཚོར་འཛིན་གྱུར་ཅིག །བདག་མཐོང་ཐོས་དང་དྲན་རེག་
འགྲོ་བ་རྣམས། །སྲིད་པའི་སྡུག་བསྔལ་རྒྱུར་བཅས་ཟད་ནས་སླར། །
ཐམས་ཅད་བདག་གི་གདུལ་བྱ་ཉིད་གྱུར་ཏེ། །ཕྱམས་ཅིག་བླ་མེད་བྱང་
ཆུབ་ལ་འགོད་ཤོག ། །
༄༅། །ཡོངས་ཀྱི་དགེ་བའི་བཤེས་གཉེན་ཆེན་པོ་ཨོ་རྒྱན་
འཇིགས་བྲལ་ཆོས་ཀྱི་དབང་པོ་ལ་བསྟོད་བསྔགས་
གཞན་གསོས་དགའ་བའི་དབྱངས་སྙན།
ན་མོ་གུ་རུ་བྷྱ། ཚོགས་གཉིས་ཆུ་གཏེར་ལས་འཁྲུངས་མཚན་
དཔེའི་སྐུ། །བརྒྱད་ཁྲི་བཞི་སྟོང་ཆོས་དབྱིངས་རྫོགས་པའི་གསུང་། །ཇི་
222



བསྟོད་ཚོགས་ཕྱོགས་བསྡུས།
ལྟ་ཇི་སྙེད་མ་འདྲེས་མཁྱེན་པའི་ཐུགས། །རྒྱལ་བ་ཐུབ་དབང་མཆོག་
དེས་ཤིས་པ་སྩོལ། །ངག་ལ་ངག་གི་དཔལ་སྟེར་སྨྲ་བའི་ལྷ། །སྙིང་ལ་
སྙིང་གི་མུན་སེལ་འཇམ་དཔའི་དཔལ། །དགྱེས་རོལ་རྣམ་པ་ཀུན་ལྡན་
བདག་བློའི་མཛོད། །སོ་སོ་རིག་བཞིའི་གཏེར་གྱིས་རྗེས་སྐྱོངས་ཤིག །
རྒྱལ་ཀུན་མཁྱེན་པའི་ཆུ་ཀླུང་བྱེ་བ་སྟོང་། །གང་དུ་འདུས་པའི་མཁྱེན་
མཆོག་གངས་ཆེན་མཚོ། །རྙོག་བྲལ་ཤེས་བྱ་ཀུན་གྱི་སྣང་བརྙན་འབུམ།།
འཛིན་བཟོད་ཡེ་ཤེས་མེ་ལོང་ཞེས་སུ་གྲགས། །གཅིག་ལས་དུ་མ་
འཆར་བའི་ཡེ་ཤེས་དབྱིངས། །རྒྱལ་བ་ཀུན་གྱི་ཡབ་ཅེས་མངོན་བརྗོད་
ཀྱང༌། །རོལ་པ་མཐའ་ཀླས་རྒྱལ་བའི་ཡེ་ཤེས་ཀྱི། །སྤྱི་གཟུགས་ཉག་
གཅིག་སུས་ཀྱང་བསྙོན་དང་བྲལ། །དེ་སླད་ཞིང་དང་དུས་ཀྱི་ཆ་ཇི་
སྙེད། །སྒྲོན་མེའི་སྣང་བ་དམ་པ་སྦར་བྱེད་པའི། །ངོ་མཚར་གྲགས་པའི་
དཔལ་ཀུན་ཁྱེད་ཁོ་ནའི། །རྣམ་པར་རོལ་བ་གཅིག་ཏུ་ངེས་པར་རྙེད། །
དེ་ལས་འཕགས་ཡུལ་རིག་པའི་འབྱུང་གནས་སུ། །མཁས་དང་གྲུབ་
པའི་གྲགས་སྙན་འཛམ་གླིང་ལྗོངས། །འགེངས་པའི་ངོ་མཚར་དེ་འཛིན་
ཞི་བའི་ལྷ། །རྒྱལ་སྲས་སྤྱོད་པའི་མངའ་བདག་དེར་ཕྱག་འཚལ། །
བསིལ་ལྡན་ར་བ་དཀར་པོས་མཛེས་པའི་ལྗོངས། །གང་ནས་འཕགས་
པའི་ལུང་བསྟན་ ཨུ་པ་ལི། །ལྔ་རིག་ཀུན་མཁྱེན་བུདྡྷའི་མཚན་ཅན་
སོགས། །མཁས་གྲུབ་དུ་མར་སྣང་བར་མཛད་ལ་འདུད། །ཨོ་རྒྱན་རིག་
འཛིན་ཆེན་པོའི་རིང་ལུགས་བསྟན། །ཐེག་མཆོག་སྙིང་པོའི་ལྟ་གྲུབ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སེངྒེའི་སྒྲ། །སྒྲོག་མཁས་ཕྱོགས་ལས་རྣམ་རྒྱལ་པཎྜི་ཏ། །འཇིགས་བྲལ་
ཆོས་ཀྱི་དབང་པོར་མགོས་ཕྱག་འཚལ། །ཚུལ་ཁྲིམས་པད་མོའི་འདབ་
སྟོང་ རྒྱས་ པའི་དབུས། །ཏིང་ འཛིན་ ཟིལ་མངར་ བཅུད་ ཀྱིས་ ཡོངས་
གཏམས་ཤིང༌། །བློ་གྲོས་བུང་བའི་ལེགས་བྱས་དབྱངས་སྙན་འབུམ། །
དམ་པའི་རྣམ་ཐར་ཀུན་གྱི་མཚུངས་དཔེར་གྲུབ། །དཔལ་དང་འབྱོར་
བའི་ཕུན་ཚོགས་སྟོན་ཀའི་སྤྲིན། །སྙིང་པོ་མེད་མཐོང་ཐེག་གསུམ་དམ་
པའི་ལམ། །ཐོག་མཐའ་བར་དུ་དགེ་ཞིང་ཤིས་པ་དེར། །འབྲེལ་ཚད་
ཀུན་ འགོད་མཆོག་གི་སྤྲུལ་སྐུ་དངོས། །ཟབ་རྒྱས་ཆོས་ཕུང་ཇི་སྙེད་
མཆིས་ཀུན་གྱི། །བརྗོད་དོན་མཐར་ཐུག་སྐྱེ་མེད་ཨ་ཡིག་དོན། །དོན་
གྱི་འོད་གསལ་མ་བུ་འདྲེས་པའི་མོད། །འཁྲུལ་རྟོག་ཉོན་མོངས་ཧྲལ་
བོར་གྱུར་ལ་འདུད། །འཆད་མཁས་མཚོ་བྱུང་མགྲིན་པར་རོལ་བའི་
གླུས། །དཔྱོད་ལྡན་འབུམ་ གྱི་བརྟན་པ་འཕྲོག་བགྱིད་ཅིང༌། །རྩོམ་
མཁས་ལེགས་བཤད་ལྷ་ཡི་དུདྡྷཱ་ བྷི། །ཐོས་ཙམ་ཁོ་ནས་ཀུན་རྨོངས་
གཉིད་ལས་སྒྲོལ། །རྩོད་མཁས་ལུང་རིགས་རྡོ་རྗེའི་མཚོན་འཆང་བས། །
མཁས་རློམ་རྟོག་གེའི་གཞུང་སྐྱེས་བྱེ་བ་འབུམ། །རྩོད་པའི་བ་དན་
དབྱིངས་སུ་མནལ་བཞིན་དུ། །ཁྱོད་ཞབས་སེན་མོའི་གེ་སར་སྤྱི་བོས་
མཆོད། །ཐུན་མོང་ལམ་གྱི་ཡོན་ཏན་ཡོངས་སུ་རྫོགས། །ཐུན་མིན་ཐེག་
རྩེའི་དགོངས་དོན་མངོན་དུ་གྱུར། །བསྟན་པ་ཡོངས་རྫོགས་ཆོས་ཀྱི་
བདུད་རྩི་ཡིས། །ཕྱོགས་བྲལ་གདུལ་བྱ་སྨིན་མཛད་ཁྱོད་ཕྱག་འཚལ། །
224



བསྟོད་ཚོགས་ཕྱོགས་བསྡུས།
ལྗོངས་འདིར་རྒྱལ་བསྟན་ཉི་མའི་སྣང་ཆེན་གྱིས། །ཡོངས་སུ་འགེངས་
པའི་ངོ་མཚར་གྲགས་ལྡན་ལྷས། །བསྔགས་འོས་རྒྱལ་བའི་འཕྲིན་ལས་
རྨད་བྱུང་ཁུར། །འདེགས་བཟོད་ཆོས་ཀྱི་ཤིང་རྟ་ཁྱོད་མིན་སུ། །སྦྱངས་
པའི་ཡོན་ཏན་ཕུལ་བྱུང་ནོར་བུའི་རྒྱན། །འཛིན་བཟོད་སྟོན་པའི་རྒྱལ་
ཚབ་འོད་སྲུང་ཞབས། །སླར་ཡང་བསིལ་ལྡན་ལྗོངས་འདིར་ཐུབ་པའི་
བསྟན། །གསལ་མཛད་དགེ་བའི་བཤེས་སུ་བྱོན་པ་བཞིན། །ཕྱོགས་
རེའི་ལྟ་གྲུབ་ལ་ཞེན་རྟོག་གེའི་ཁྱུ། །ཕལ་ཆེར་ཆགས་སྡང་ཁུར་གྱིས་
དུབ་གྱུར་ཚེ། །བསྟན་པ་ཡོངས་རྫོགས་ཕྱོགས་བྲལ་གདུལ་བྱ་ལ། །
ལེགས་འདོམས་རྒྱལ་བ་གཉིས་པ་ཁྱོད་ཁོ་ན། །མདོར་ན་མཁས་དང་
གྲུབ་པའི་ཡོན་ཏན་ཀུན། །ཁྱོད་ཀྱི་གསང་གསུམ་སྣོད་དུ་ཡོངས་འདུ་
བས། །ཡོན་ཏན་རྒྱ་མཚོའི་གཏེར་གྱུར་ཁྱོད་མཚུངས་གཞན། །སྲིད་ན་
མེས་པོའི་བློ་ཡིས་བཙལ་ཀྱང་དབེན། །དེ་སླད་དམ་པའི་ཡོན་ཏན་ཀུན་
གསལ་ཁྱོན། །བྱིས་བློས་གཞལ་འདོད་མཁས་པའི་བཞད་གད་གནས། །
འོན་ཀྱང་ཚེ་རབས་ཀུན་ཏུ་དམ་པའི་མགོན། །འབྲལ་མེད་བསྟེན་པར་
སྨོན་བཞིན་ཕྱོགས་ཙམ་བསྔགས། །དེ་ལས་ཐོབ་པའི་རབ་དགེ་ཀུནྡའི་
གཉེན། །ཆོས་དབྱིངས་ནམ་མཁའི་རྒྱན་དུ་ཡོངས་གྲུབ་པའི། །དགེ་
མཚན་ཕུན་སུམ་ཚོགས་པའི་བསིལ་འོད་ཀྱིས། །འགྲོ་སེམས་སངས་
རྒྱས་ཀུན་རྒྱས་བྱེད་ཤོག །གཞན་ཡང་རྒྱལ་བསྟན་ཉི་མ་ཡུན་དུ་གནས།།
དེ་འཛིན་ཚོགས་རྣམས་བསྐལ་བརྒྱར་ཞབས་བརྟན་ཅིང་། །བསྟན་ལ་
225



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གུས་པའི་འབྱོར་ལྡན་ཚོགས་རྣམས་ཀྱང་། །མངའ་ཐང་མི་ཉམས་ཡུན་
དུ་དར་རྒྱས་ཤོག །བདག་ཀྱང་དེང་ནས་སྲིད་པ་ཇི་སྲིད་བར། །འཇམ་
མགོན་ བླ་ མའི་ བཀའ་ ལུང་ ཇི་ བཞིན་དུ། །རང་ གཞན་དོན་ གཉིས་
བསྒྲུབ་པས་དུས་འདའ་ཞིང་། །མཐར་ཐུག་བླ་མེད་བྱང་ཆུབ་ཐོབ་པར་
ཤོག །ཚུལ་འདི་མོས་ལྡན་རེ་བསྐང་སླད། །ཀུན་རྨོངས་ནཱ་ཐའི་མིང་ཅན་
གྱིས། །ཡིད་ལ་གང་དྲན་ཡི་གེར་བཀོད། །དོན་དང་ལྡན་པ་སྲིད་མཐའ་
ཙམ། །འོན་ཀྱང་རང་བློ་སྒྱུ་མེད་པའི། །དད་གུས་ཀུན་སློང་མི་དམན་
པས། །ངག་འཁྱལ་གཞན་དང་མི་མཚུངས་ཙམ། །ཀུན་གྱིས་ཁྲེལ་བར་
མ་གྱུར་ཅིག །སརྦ་མངྒ་ལཾ། །
༄༅། །དཔལ་སྤྲུལ་འཇིགས་མེད་ཆོས་ཀྱི་དབང་པོ་ལ་
བསྔགས་པ་དད་པའི་མྱུ་གུ།
ཨོཾ་སྭ་སྟི། སྲིད་པའི་རྒྱ་མཚོར་སེམས་བསྐྱེད་གྲུ་བཙུགས་ཏེ། །
འགྲོ་ཁམས་རྒྱ་མཚོ་ཞི་གླིང་ལ་སྒྲོལ་བའི། །ཡོན་ཏན་རྒྱ་མཚོ་མཚུངས་
མེད་ དགེ་བའི་ བཤེས། །འགྲོ་བའི་དེད་དཔོན་ གཅིག་ པུ་ ཁྱོད་ཕྱག་
འཚལ། །དཔལ་ལྡན་ཡོན་ཏན་ཀུན་གྱི་མཛོད། །མཆོག་ཏུ་དགེ་བའི་
རྣམ་ཐར་ཅན། །ཐུགས་རྗེ་ཐབས་མཁས་སྤྲུལ་བའི་སྐུ། །མཚུངས་མེད་
ཁྱོད་ལ་ཕྱག་འཚལ་ལོ། །ཉི་ཟླ་རིན་ཆེན་འབུམ་གྱིས་ཀྱང་། །ཕྱོགས་
ཙམ་མཚོན་པར་ནུས་མིན་པའི། །ཆོས་ཀྱི་སྣང་ཆེན་ཟླ་མེད་པ། །འགྲོ་
226



བསྟོད་ཚོགས་ཕྱོགས་བསྡུས།
བའི་མུན་སེལ་ཁྱོད་ཕྱག་འཚལ། །ཨོ་རྒྱན་དྲི་མེད་སིནྡྷུའི་མཚོར། །
ལེགས་འཁྲུངས་འཇིགས་བྲལ་ སློབ་དཔོན་ཆེའི། །རིང་ལུགས་མདོ་
སྔགས་ཆོས་ཀྱི་མཛོད། །དབང་བསྒྱུར་མགོན་པོ་ཁྱོད་ཕྱག་འཚལ། །ཟླ་
བ་བཞིན་དུ་ཆེས་དཀར་པའི། །ཐུགས་བསྐྱེད་དག་པའི་ཆུ་གཏེར་ལས། །
ལེགས་འཁྲུངས་གཞན་ཕན་ནོར་གྱི་གཏེར། །འགྲོ་ཀུན་ཚིམ་མཛད་ཁྱོད་
ཕྱག་འཚལ། །རི་རབ་ལྟ་བུར་མི་གཡོ་ཞིང་། །རྒྱ་མཚོ་བཞིན་དུ་ཟབ་
པའི་ཐུགས། །མཁྱེན་དང་བརྩེ་བའི་རླབས་ཕྲེང་ཅན། །ཆོས་ཀྱི་རྒྱ་མཚོ་
ཁྱོད་ཕྱག་འཚལ། །ཉི་མ་བཞིན་དུ་རབ་གསལ་ཞིང་། །ཤེས་བྱ་ཀུན་གྱི་
ཡུལ་ཅན་བརྙེས། །རབ་ཟབ་སྤོབས་པ་དྲི་མ་མེད། །བློ་མཆོག་ཁྱོད་ལ་
ཕྱག་འཚལ་ལོ། །ལེགས་པར་སྨྲ་བའི་མཆོག་བརྙེས་པས། །ཆོས་ཀུན་
མ་འདྲེས་སོ་སོར་སྟོན། །གང་ལའང་ཞེན་པ་མི་མངའ་ཞིང་། །མཉམ་
ཉིད་དོན་གཟིགས་ཁྱོད་ཕྱག་འཚལ། །ཕྱི་ནང་རིག་ལམ་པདྨའི་ཚལ། །
རྣམ་འབྱེད་ཁྱོད་བློའི་ཉི་མ་ནི། །རྟག་ཏུ་ནུབ་པ་མི་མངའ་ཞིང་། །ཉོན་
མོངས་གདུང་སེལ་མཛད་ལ་འདུད། །ཁྱོད་ཀྱི་ཞལ་ལས་ཉེར་འོངས་
པའི། །ལེགས་བཤད་བདུད་རྩིའི་ཟེགས་མས་ཀྱང་། །ཐོག་མེད་ལས་
ཉོན་གདུང་བ་འབུམ། །གཅིག་ཆར་སེལ་མཛད་ཁྱོད་ཕྱག་འཚལ། །
ཁྱོད་ཐུགས་ཡངས་པའི་གོ་སྐབས་ལ། །གཟུངས་དང་ཏིང་འཛིན་མངོན་
ཤེས་སོགས། །ཟག་བྲལ་ཡོན་ཏན་ཀུན་ཤོང་བས། །མཁའ་དང་མཉམ་
པ་ཁྱོད་ཕྱག་འཚལ། །མཁའ་ལྟར་ཡངས་ཀྱང་སྒྲིབ་པའི་ཆ། །ཕྲ་མོའང་
227



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གང་དུ་ཤོང་བ་མིན། །ཤིན་ཏུ་ཕྲ་ཡང་ཆོས་ཀུན་གྱི། །རྗེས་འགྲོ་ཁྱོད་
ཐུགས་བསམ་མི་ཁྱབ། །མཁས་པ་རྣམས་ཀྱི་བསྟན་བཅོས་གཞན། །
ཕལ་ཆེར་ཕྱོགས་རེའི་གཞུང་ལུགས་ཏེ། །བསྟན་པ་ཡོངས་རྫོགས་གཟུ་
བོའི་བློས། །རྣམ་འབྱེད་ཁྱེད་ལ་ཕྱག་འཚལ་ལོ། །རྟོག་གེའི་བློ་ཡིས་
ཐུབ་པའི་གསུང་། །རྙོག་མ་ཅན་དུ་བྱས་པའི་ཚེ། །ཤིང་རྟ་ཆེན་པོའི་རིང་
ལུགས་བཞིན། །གསལ་མཛད་ཁྱོད་ལ་ཕྱག་འཚལ་ལོ། །ཕྲ་ཞིང་ཟག་
མེད་མཚན་ཉིད་བྲལ། །སྒྲ་རྟོག་ཡུལ་མིན་གསང་བ་ཟབ། །ཡེ་ཤེས་
གཟིགས་པའི་སྤྱོད་ཡུལ་ཉིད། །དོན་བཞིན་སྨྲ་བ་ཁྱོད་ཕྱག་འཚལ། །
སྤྲོས་ལ་དགྱེས་པ་རྟོག་གེའི་བློ། །གནས་ལུགས་དོན་ལ་རྒྱང་རིང་བས། །
རྒྱལ་བའི་ ཡེ་ཤེས་བསམ་མི་ཁྱབ། །སྤྱོད་ཡུལ་མིན་ཞེས་ ཁྱོད་ཀྱིས་
བསྟན། །མཁས་པར་རློམ་པའི་ང་རྒྱལ་གྱིས། །བསྒྲེས་པའི་ཀུན་རྟོག་
ངན་སྐྱུག་དྲིས། །རྒྱལ་བའི་གསུང་ཟབ་བདུད་རྩིའི་སྣོད། །བགོས་པའི་
རྙོག་མ་ཁྱོད་ཀྱིས་བསལ། །ཞི་བའི་སྤྱོད་ལམ་རྨད་བྱུང་བས། །ཀུན་ལ་
ཞེན་པ་རྡུལ་ཙམ་མེད། །དངོས་ཀུན་རྟག་ཏུ་གཞན་ལ་གཏོང་། །རྨི་ལམ་
ན་ཡང་རང་དོན་དང༌། །ཡོངས་སུ་འཛིན་སྤངས་ཁྱོད་ཕྱག་འཚལ། །ཞི་
བའི་སྤྱོད་ལམ་རྨད་བྱུང་བས། །ཀུན་གྱི་ཡིད་ལ་དད་གསུམ་བཅུད། །
སྦྱིན་དང་ཆབས་ཅིག་དམ་པའི་ལམ། །མཐུན་པར་འདོམས་མཁས་ཁྱོད་
ཕྱག་འཚལ། །ཁྲོ་དང་སྡུག་བསྔལ་མི་འདོད་ སོགས། །གང་གིས་མི་
ཤིགས་གོ་ཆ་ཅན། །བརྟན་དང་ཤིན་ཏུ་མི་གཡོ་བའི། །བཟོད་ལྡན་ཁྱོད་
228



བསྟོད་ཚོགས་ཕྱོགས་བསྡུས།
ལ་ཕྱག་འཚལ་ལོ། །བསྐལ་པ་མཐའ་ཡས་དེ་སྲིད་དུ། །སྤྱོད་པས་ནམ་
ཡང་མི་ངལ་ཞིང་། །གཞན་དོན་ཕྱིར་ན་ལུས་སྲོག་ཀྱང༌། །གཏོང་ཕོད་
བརྩེ་ལྡན་ཁྱོད་ཕྱག་འཚལ། །རྣམ་པར་གཡེང་བའི་ཚོགས་སྤངས་ཏེ། །
ཞི་བའི་ཏིང་འཛིན་ལྷུར་བྱེད་པས། །དགྲ་དང་ཉོན་མོངས་ཉེར་ཞི་བའི། །
བསམ་གཏན་མཆོག་བརྙེས་ཁྱོད་ཕྱག་འཚལ། །ཐོས་དང་བསམ་དང་
སྒོམ་པའི་བློ། །ཟབ་དང་མྱུར་དང་སྤོབས་པ་ལྡན། །རྣམ་པར་མི་རྟོག་ཕ་
རོལ་ཕྱིན། །བློ་མཆོག་ཁྱོད་ལ་ཕྱག་འཚལ་ལོ། །གཏོང་ལ་གོམས་པའི་
ཕྱག་རིང་ནི། །གུས་བཅས་སོར་མོའི་འདབ་ཕྲེང་ལས། །གང་འདོད་
འཇོ་བའི་དྲི་བསུང་གིས། །གདུལ་བྱའི་བུང་བ་སྡུད་ཁྱོད་བསྔགས། །
སྙན་པར་སྨྲ་བའི་སྤྲིན་གྱི་སྒྲ། །སྙན་སྒྲོག་གང་གིས་སྐལ་བཟང་ཡིད། །
དད་གསུམ་དང་ལྡན་ རབ་དགའི་དཔལ། །རྒྱས་མཛད་ཁྱོད་ལ་ཕྱག་
འཚལ་ལོ། །ཐུབ་རྣམས་སྤྱོད་པ་རྨད་བྱུང་ཚུལ། །ཐེག་གསུམ་ལམ་གྱི་
ལུས་ཇི་བཞིན། །མ་ནོར་འགྲོ་ལ་སྟོན་མཛད་པའི། །བཤེས་གཉེན་ཁྱོད་
ལ་ཕྱག་འཚལ་ལོ། །ཐོག་མ་མེད་ནས་བྱང་ཆུབ་པའི། །གོ་འཕང་མཆོག་
ལས་གཡོ་མེད་ཀྱང་། །ཐུན་མོང་ལམ་གྱི་རིམ་པ་ཀུན། །ཐབས་ཀྱིས་
ལེགས་སློབ་ཁྱོད་ཕྱག་འཚལ། །མདོར་ན་རྒྱལ་དང་རྒྱལ་སྲས་ཀྱི། །རྣམ་
པར་བསྔགས་འོས་ཇི་སྙེད་པ། །ཁྱོད་ཀྱི་གསང་གསུམ་ཡོན་ཏན་གྱི། །
མཛོད་དུ་མ་ཐོབ་གང་ཡང་མེད། །དེ་སླད་ཕྱོགས་དང་དུས་ཀུན་གྱི། །བློ་
མཆོག་ཀུན་གྱི་བློ་གྲོས་མཐུ། །གཅིག་ཏུ་བསྡོམས་ཏེ་ཁྱོད་བསྔགས་
229



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཀྱང༌། །ཡོན་ཏན་ཕུང་པོ་གཏུགས་པ་མེད། །བདག་བློ་ཉི་ཚེས་ཕྱོགས་
རེའི་མཐའ། །རྙེད་པ་མིན་ཡང་དད་པའི་བློས། །གང་དྲན་བརྗོད་པའང་
འབྲས་བཅས་ཏེ། །ནམ་ཞིག་ཁྱོད་ཀྱི་གདུལ་བྱར་འགྱུར། །ཐོས་བསམ་
སྒོམ་པའི་ཡོན་ཏན་གྱིས། །རྣམ་པར་དབེན་ཡང་ཟོལ་སྤྱོད་གོས། །རིན་
གྱིས་ལྕི་ཡང་དེས་མཚོན་མིན། །ཡོན་ཏན་མགོན་པོར་འབོད་དེས་བྲིས།།
དེ་ལས་ཐོབ་པའི་ལེགས་བྱས་ཀྱིས། །སྲིད་པའི་སེམས་ཅན་མ་ལུས་པ།།
སྡུག་བསྔལ་རང་བཞིན་སྲིད་འདི་ལས། །རྣམ་གྲོལ་སངས་རྒྱས་ཐོབ་
པར་ཤོག ། བཀྲ་ཤིས་ཤོག ། །
༄༅། །རིགས་བརྒྱའི་ཁྱབ་བདག་བཀའ་དྲིན་སུམ་ལྡན་གྱི་རྡོ་རྗེ་
འཆང་ཆེན་པོ་དཔལ་ལྡན་བླ་མ་དམ་པ་ཆོས་ཀྱི་རྗེ་གཞན་
ཕན་སྣང་བ་ལ་བསྔགས་པ་ཡོན་ཏན་རྒྱ་མཚོའི་
སྤྲིན་ཀུན་ཏུ་བཀོད་པའི་རོལ་མོ།
བླ་མ་དང་ལྷག་པའི་ལྷ་ལ་ཕྱག་འཚལ་ལོ། །འགྱུར་མེད་དེ་བཞིན་
ཉིད་དབྱིངས་དག་པའི་མཁར། །མི་ཤིགས་སྟོབས་བཅུའི་ཡེ་ཤེས་རྩལ་
རྫོགས་པས། །སྒྲིབ་གཉིས་མུན་པའི་དཔུང་ཚོགས་ཕམ་མཛད་ཅིང༌། །
སྲིད་ཞིའི་དགེ་ལེགས་ཉིན་མོར་བྱེད་དེར་འདུད། །ཤིན་ཏུ་མི་གཡོ་ཞི་
བའི་དབྱིངས་ནི་མཁའ་ལྟར་རབ་ཡངས་སྤྲོས་པ་ཀུན་གྱིས་རྣམ་པར་
དབེན། །འོད་གསལ་ཐིག་ལེ་ལྷུན་གྱིས་གྲུབ་གང་འདུས་མ་བྱས་པ་སྐུ་
230



བསྟོད་ཚོགས་ཕྱོགས་བསྡུས།
དང་ཡེ་ཤེས་ཀུན་གྱི་མཛོད། །ཐུགས་རྗེའི་རང་བཞིན་དཔག་ཡས་རོལ་
པ་གང་ལ་གང་འདུལ་མཁའ་ཁྱབ་གདུལ་བྱའི་རྗེས་འགྲོ་བའི། །སྐུ་
གསུམ་སྤྱི་གཟུགས་དཔལ་ལྡན་བླ་མ་གཞན་ཕན་སྣང་བས་དེང་འདིར་
ཤིས་པའི་མེ་ཏོག་སྩོལ། །རྒྱལ་བ་ཀུན་གྱི་གསང་གསུམ་ཡོན་ཏན་
མཐའ་དག་གཅིག་ཏུ་བསྡུས་པའི་དཔྱིད། །ལེགས་དགུའི་གཏེར་ཁྱོད་
ཡོན་ཏན་ཕུང་པོ་ནམ་མཁའི་མཐའ་ལྟར་ཚད་མེད་པས། །དོན་བཞིན་
རབ་བསྔགས་བདག་འདྲས་ཅི་ཞིག་བློ་མཆོག་རྣམས་ཀྱིའང་སྤྱོད་ཡུལ་
མིན། །དེ་ལྟ་ནའང་དད་གུས་རབ་རྒྱས་ཆ་ཙམ་བསྔགས་ལ་བདག་བློ་
ཤིན་ཏུ་སྤྲོ་བ་ཐོབ། །གཞན་ཕན་ཐུགས་བསྐྱེད་ཟླ་ཞུན་བསྐྱིལ་བའི་ཆུ་
གཏེར་ལས་འཁྲུངས་མཁྱེན་བརྩེའི་འོད་དཀར་རླབས་ཕྲེང་ལས། །ཟབ་
རྒྱས་ཆོས་ཀྱི་ག་བུར་བདུད་རྩི་མཆོག་ཏུ་དགེ་བའི་རིན་ཆེན་རྡུལ་མང་
བརྩེགས་པ་ཅན། །མ་ལུས་སྐྱེ་དགུའི་ལེགས་ལམ་རབ་སྣང་ཀུན་དགའི་
མཚོ་སྐྱེས་རྣམ་པར་འཛུམ་པའི་དགེ་མཚན་འདབ། །མཆོག་ཏུ་རྒྱས་
མཛད་རྒྱལ་བ་ཀུན་དངོས་དཔལ་ལྡན་བླ་མར་དད་བརྒྱའི་འདབ་སྟོང་
གཡོ་བས་བསྟོད། །སྲིད་པའི་རྒྱ་མཚོར་ཐུགས་བསྐྱེད་རྨད་བྱུང་རིན་ཆེན་
གྲུ་བོ་ཉེར་བཀོད་དེ། །མ་ལུས་འགྲོ་ཀུན་སྡུག་བསྔལ་ཆུ་གཏེར་གཏིང་
མཐའ་མེད་ལས་ཡོངས་སྒྲོལ་བའི། །དེད་དཔོན་གཅིག་པུ་མཚུངས་མེད་
བློ་མངའ་སེམས་དཔའ་ཆེན་པོར་གྲགས་ཆེན་ལྡན། །རྒྱལ་བ་རྒྱ་མཚོས་
རབ་བསྔགས་སྤྲིན་འཁྱིལ་དཔལ་ལྡན་བླ་མར་དད་བརྒྱས་བསྟོད། །
231



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཞོན་ནུའི་དུས་ནས་ཉེས་པའི་རོ་དང་ལྷན་ཅིག་མི་གནས་དམ་པའི་
མཚོ། །བསླབ་གསུམ་ གདེངས་ཅན་རྣམ་པར་རོལ་བའི་དཔལ་གྱིས་
ཡོངས་ བཟུང་ འཇིག་རྟེན་རྒྱན། །གཞན་ ཕན་ནོར་བུའི་ གདེངས་ ཀ་
གསལ་བས་སྙིགས་ལྔའི་རྒུད་པ་མིང་མཐར་བྱེད། །ཆོས་ཀྱི་རྒྱ་མཚོ་
དཔལ་ལྡན་བླ་མར་དད་བརྒྱའི་བསྟོད་དབྱངས་སྙན་པས་མཆོད། །མང་
དུ་ཐོས་པའི་ཆོས་ཀྱི་ཆ་གང་མཁྱེན་དཔྱོད་འོད་ཀྱི་ཁོར་ཡུག་ཅན། །
བསམ་ བྱུང་ རིག་ པའི་ སྣང་ ཆེན་ རབ་ གསལ་ ཏིང་ འཛིན་ རི་ དྭགས་
གཟུགས་ཀྱིས་སྒེག །རྒྱལ་གསུང་དགོངས་འགྲེལ་ཚལ་མང་རྒྱས་མཛད་
འཇིག་རྟེན་འགྲོ་བའི་མིག་གཅིག་པུ། །སྨྲ་བའི་ཟླ་བ་གཞན་ཕན་སྣང་
བས་བྱང་ཆུབ་བར་དུ་བདག་སྐྱོངས་ཤིག །ལེགས་པར་སྨྲ་བའི་ཡོན་
ཏན་ཀུན་རྫོགས་ཚངས་དབྱངས་རྒྱ་མཚོའི་རྗེས་འགྲོ་ཞིང་། །སོ་སོའི་
སྤྱོད་ཡུལ་གཅིག་ཏུ་འབབ་པའི་ལེགས་བཤད་ཚིག་བཟང་དལ་འགྲོའི་
རྒྱུན། །རྣམ་པར་འབེབ་པས་ཆོས་ཕོངས་ལས་ཀྱི་གདུང་བ་ཀུན་སེལ་
ཡོངས་ལ་སྨན། །ལེགས་པར་སྨྲ་བའི་ རྒྱལ་ པོ་ཁྱོད་ལ་དད་བརྒྱས་
བསྔགས་ པའི་ མེ་ ཏོག་ འཐོར། །ཟབ་ ཡངས་ མཁྱེན་ རབ་ སྦྱིན་ ཆེན་
བརྩེགས་ལས་བརྒལ་བརྟག་རྩོད་པའི་འབྲུག་སྒྲ་སྒྲོག །ལུང་རིགས་
ཚད་མའི་གནམ་ལྕགས་མཚོན་ཆས་ཕྱིར་རྒོལ་ལོག་སྨྲའི་མགོ་འགེམས་
ཤིང༌། །ཕྱོགས་ལས་རྣམ་རྒྱལ་གྲགས་པའི་བ་དན་ཁོར་ཡུག་རི་བོའི་
ཁོངས་སུ་བརྗིད། །ཆོས་ཀྱི་གྲགས་པའི་བརྟུལ་ཞུགས་གྲུབ་ཁྱོད་འཛམ་
232



བསྟོད་ཚོགས་ཕྱོགས་བསྡུས།
གླིང་མཛེས་པའི་རྒྱན་དུ་གྱུར། །ཐུན་མོང་རིག་གཞུང་རྒྱ་མཚོའི་འཇིངས་
ལས་ཚིག་རྒྱན་ནོར་བུའི་ཕྲེང་བསྟར་ཏེ། །ཐུན་མིན་ནང་དོན་ཐེག་དགུའི་
ལྟ་གྲུབ་ཐིག་ལེ་མཆོག་མའི་ལུས་རྫོགས་པ། །མཚན་མར་བཀོད་པའི་
ལེགས་བཤད་ཕུན་ཚོགས་དཔྱོད་ལྡན་ལྷ་བརྒྱའི་ཡིད་འཕྲོག་པའི། །ངོ་
མཚར་དེ་འཛིན་མཁས་པའི་ཁྱུ་མཆོག་མ་ཁོལ་ཞབས་དང་གཉིས་སུ་
མེད། །ཇི་སྙེད་ཆོས་ཚུལ་མེས་པོའི་རལ་ཀླུང་རྣམ་དཔྱོད་ཡངས་པའི་ལྟོ་
བར་ བསྐྱིལ། །སྐལ་ བཟང་ ཀུན་ དགའི་ ལེགས་ བཤད་ རྒྱུན་ མཆོག་
གདུལ་བྱའི་ཡུལ་ལ་ཅི་དགར་འབེབས། །སྙིགས་མའི་མཐར་ཡང་རྒྱལ་
བའི་འཕྲིན་ལས་ཆུད་མི་གསོན་པའི་བྱེད་པོ་ཁྱོད། །མཁས་དང་གྲུབ་
པའི་འཁོར་ལོའི་སྒྱུར་ཞེས་གཅམ་བུ་མིན་པའི་ངག་གིས་བསྟོད། །ཉེས་
བྲལ་ ཁྲིམས་ ཀྱི་མ ཚོ་ སྐྱེས་ ཚལ་ནི་ བག་ ཡོད་ཉིན་མོའི་ དཔལ་ གྱིས་
མཛེས། །གཞན་ཕན་སྤྱོད་མཆོག་ལྷ་ཡི་རྫིང་བུ་སྙིང་རྗེའི་ཆུ་བསིལ་གཡོ་
བས་གང་། །འདའ་དཀའི་དམ་ཚིག་རྡོ་རྗེའི་ར་བ་མཚན་རྟོག་སེར་བུས་
གཡོ་ནུས་མིན། །སྡོམ་གསུམ་ཡོངས་རྫོགས་བཙུན་པའི་མཆོག་ཁྱེད་
བསྟན་པ་ཡོངས་ཀྱི་མངའ་བདག་གྱུར། །ཁེངས་དང་ཕྲག་དོག་དྲི་མས་
ཡོངས་བཏང་མཆོག་ཏུ་དགེ་བའི་རང་བཞིན་ནི། །ཀུན་གྱི་ཡིད་འཕྲོག་
ལྷ་ཡི་ཆུ་བསིལ་དྲི་མ་མེད་པའི་དཔལ་ཇི་བཞིན། །བདུད་དང་བགེགས་
སོགས་མ་རུང་སྡང་ལྡན་དེ་དག་ཀྱང་ནི་ཁྱོད་ཀྱི་ཞལ། །མཐོང་བ་ཙམ་
ནས་བྱམས་པའི་འཁྲི་ཤིང་ཆེས་ཆེར་རྒྱས་མཛད་བཟང་པོའི་མཆོག །
233



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཏོང་ལ་གོམས་པའི་ཕྱག་རིང་བརྐྱངས་ལས་སྦྱིན་པ་རྣམ་བཞིའི་ཆར་
ཆེན་འབེབས། །ལན་དང་རྣམ་སྨིན་བདག་གིར་འཛིན་བློ་གཞར་ཡང་ཉེ་
བར་མི་གནས་ཤིང༌། །འཁོར་གསུམ་ཡོངས་སུ་རྟོག་པའི་དྲི་མ་བསྐལ་
མང་གོང་ནས་ཉེར་ཞི་བའི། །སྦྱིན་ལ་རབ་དགྱེས་འཕགས་མཆོག་ཁྱོད་
ལ་རྣམ་གསུམ་དད་པས་རྟག་ཏུ་འདུད། །ཡུལ་ལ་སྡང་བའི་བློ་ལྟ་ནམ་
ཡང་ཡིད་ལ་ཉེ་བར་མི་གནས་ཤིང༌། །ཆོས་ཆེན་ཟབ་མོར་ཐེ་ཚོམ་མི་
མངའ་བློ་མཆོག་ཕ་རོལ་ཕྱིན་བརྙེས་པ། །བཟོད་པའི་མཚོ་ཆེན་རྙོགས་
པ་མེད་ལྡན་དམ་པའི་རང་བཞིན་མི་གཡོ་བ། །ཁྱོད་འདྲ་སྲིད་འདིར་
སྲིད་པའི་སྐྱོན་བྲལ་སྐྱེ་དགུའི་བཤེས་སུ་གྱུར་པ་ལགས། །ཉེས་པའི་
སྐྱོན་བྲལ་ཚུལ་ཁྲིམས་པདྨོ་མཆོག་ཏུ་འཛུམ་པའི་འདབ་སྟོང་ཚལ། །
ལེགས་ལམ་ཡོན་ཏན་གེ་སར་ཕུང་པོ་ཡོངས་སུ་རྒྱས་པའི་དཔལ་མངའ་
ཞིང་། །གཞན་ཕན་དྲི་བསུང་ཕྱོགས་བརྒྱར་འགྱེད་པས་གདུལ་བྱའི་བུང་
བ་ཀུན་དགར་བྱེད། །རྣམ་གསུམ་ཚུལ་ཁྲིམས་ཕུན་སུམ་ཚོགས་ཁྱོད་
རྒྱལ་བ་དགྱེས་པའི་རྣམ་ཐར་འཛིན། །གཞན་གྱི་དོན་ཕྱིར་རང་གི་སྲོག་
ལའང་ཡོངས་སུ་མི་འཛིན་སྙིང་སྟོབས་མཐུ། །ཕུལ་བྱུང་གང་གིས་ནམ་
མཁའི་མཐའ་དང་སྲིད་པའི་ལས་ཉོན་མཐའ་དེ་སྲིད། །སྤྱོད་པ་རྒྱ་མཚོ་
ཡོངས་སུ་སྤྱད་པས་ནམ་ཡང་མི་ངལ་བརྩོན་པའི་སྟོབས། །དཔེ་ལས་
འདས་ཁྱོད་རྒྱལ་བ་ཀུན་གྱིས་རབ་ཏུ་བསྔགས་སོ་ཆོས་ཀྱི་རྗེ། །ཤིན་ཏུ་
ཞི་བའི་ཏིང་འཛིན་ལྷུན་པོ་གཡེང་བའི་རླུང་གིས་མི་གཡོ་ཞིང་། །སྤྱན་
234



བསྟོད་ཚོགས་ཕྱོགས་བསྡུས།
དང་མངོན་ཤེས་ཉི་ཟླ་གཟའ་སྐར་རྣམ་གསལ་མཛེས་པའི་སྣང་བ་ཅན། །
གཟུངས་དང་ཏིང་འཛིན་ལྷ་གནས་འབྱོར་བ་ཕུལ་བྱུང་ཤིན་ཏུ་རྒྱ་ཆེ་
བའི། །བསམ་གཏན་མཆོག་གྲུབ་དྲང་སྲོང་ཆེན་པོ་ཁྱེད་འདྲ་གཉིས་པ་
གཞན་ན་མེད། །ཤེས་བྱའི་ཆོས་ཚུལ་སྲིད་དོ་ཅོག་ན་ཁྱོད་བློའི་སྤྱོད་ཡུལ་
མིན་པའི་ཆོས། །འགའ་ཡང་སྲིད་མིན་སྡང་ཞེན་མ་ཡིན་མོད་ལ་ཟ་བའི་
སྤོབས་པ་ཅན། །འཇིག་རྟེན་འཇིག་རྟེན་འདས་པའི་བློ་གྲོས་མ་ལུས་
ཡོངས་ཟླུམ་མཁྱེན་པའི་གཏེར། །འཇམ་དཔལ་གཞོན་ནུའི་ཐུགས་ཀྱི་
མཛོད་ གཏོལ་ ཁྱོད་ ལ་ བྱིན་ སྙམ་ འཕྱང་མོ་ཉུག། །མཁས་ པའི་བསྟི་
གནས་ འཛམ་གླིང་ས་ཡི་ལྟེ་བ་ཞེས་སུ་རབ་ གྲགས་པ། །རྒྱལ་བའི་
མཚན་དཔེའི་ཞབས་ཀྱི་འཁོར་ལོས་ཡོངས་སུ་བཟུང་བའི་དགེ་མཚན་
དཔལ། །གང་ལ་ཐོབ་པས་སྐལ་བཟང་ཉིད་གྱུར་དཔལ་དང་ལྡན་པའི་
ཐིག་ལེ་རུ། །མ་གྷ་དྷ་ཞེས་གྲགས་པའི་ཡུལ་གང་མདོ་སྔགས་བསྟན་
པའི་འབྱུང་གནས་གྱུར། །དེ་ལས་འོངས་པའི་གསུང་ རབ་ཆོས་ཚུལ་
ཡན་ལག་བརྒྱད་ལྡན་གངྒའི་ཀླུང་། །རྣམ་འབྱེད་གཞུང་ལུགས་ཆུ་ཕྲན་
འབུམ་དང་ལྷན་ཅིག་བསིལ་ལྡན་སཱ་ལའི་ལྗོངས། །གང་དུ་འབབ་པའི་
རྙོགས་བྲལ་ཆོས་ཀྱི་དག་བྱེད་གཏེར་ལ་ངན་རྟོག་དྲིས། །རྙོགས་མར་
བྱས་པའི་རང་བཟོའི་ལམ་མང་གངས་ལྡན་ལྗོངས་འདིར་བྱུང་གྱུར་ཀྱང་།།
ཆོས་དང་ཆོས་མིན་རྣམ་པར་འབྱེད་ལ་ཕྱོགས་སུ་མ་ལྷུང་བློ་གྲོས་མཐུ། །
ཕུལ་བྱུང་དཔྱད་གསུམ་ནོར་བུའི་དཔལ་གྱིས་ཡོངས་སུ་བགྲུངས་ལས་
235



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
དག་པའི་ རབ། །རྒྱ་གར་མཁས་པའི་ གཞུང་ལུགས་དྲི་མེད་ ཚད་མ་
གསུམ་ལྡན་ལྷའི་ཆུ་བོ། །འགྲོ་བློའི་སྒྲིབ་གསུམ་དྲི་མ་དག་བྱེད་ཡོན་
ཏན་བརྒྱད་ལྡན་བདུད་རྩིའི་གཏེར། །རྟོག་གེའི་བློ་སྐྱོན་རྙོགས་མས་
ཡོངས་བཏང་རྨད་བྱུང་ཟབ་རྒྱས་ཆོས་ཀྱི་ཚུལ། །མདོ་སྨད་བསིལ་ལྡན་
འཛིན་མའི་ལྗོངས་འདིར་བཤད་དང་སྒྲུབ་པས་དར་རྒྱས་སུ། །སྤེལ་
བའི་རྣམ་པ་གྲགས་ལྡན་ལྷས་བསྟོད་ཤིན་ཏུ་སྙིགས་མའི་དུས་འདིར་
ཡང་། །རྒྱལ་བའི་མཛད་པ་དངོས་སུ་སྟོན་པ་ཁྱེད་འདྲ་ཐུབ་པའི་རྒྱལ་
ཚབ་དངོས། །བརྒྱུད་གསུམ་མན་ངག་ལྷ་བརྒྱའི་གཙུག་གི་ནོར་བུས་
རབ་མཆོད་དབང་སྔོན་ཏོག །བསྟན་པའི་མངའ་བདག་དྲི་མེད་འོད་ཟེར་
དོན་བརྒྱུད་རྨད་ བྱུང་ཅོད་པན་དུ། །ལེགས་ པར་ ཐོབ་ ལས་ ཐེག་ པ་
མཆོག་གི་ཆོས་ཀྱི་རྒྱལ་ཐབས་ཆེན་པོ་རུ། །མངའ་དབང་རྫོགས་པའི་
ཆོས་ཀྱི་རྒྱལ་པོ་དཔལ་ལྡན་བླ་མ་དད་བརྒྱས་བསྟོད། །སྣང་དང་མི་སྣང་
ཆོས་ཚུལ་རྒྱ་མཚོ་སྤྲོས་པ་ཀུན་གྱི་གཞིར་གྱུར་ཀྱང་། །ཇི་བཞིན་མི་གཡོ་
ཡེ་ཤེས་གཟིགས་པས་ཡེ་མཉམ་ཕྱམ་གདལ་ཆེན་པོ་རུ། །རྟོག་པ་ཀུན་
བྲལ་ཇི་སྙེད་མ་འདྲེས་སོར་རྟོགས་ཡེ་ཤེས་རྒྱ་ཆེ་བས། །རང་བཞིན་འདི་
ཞེས་བསམ་པར་མི་ནུས་ཁྱོད་ཀྱི་གསང་བ་འདི་རེ་ཟབ། །གདོད་མའི་
མགོན་དང་རྣམ་དབྱེར་མེད་པའི་ཁྱབ་བདག་ཆོས་ཀྱི་རྒྱལ་པོ་མཆོག །
ཟབ་གསང་འབྲས་བུའི་ཆོས་ཀྱི་འཁོར་ལོ་མ་འདྲེས་ཡོངས་རྫོགས་སྟོན་
པའི་གསུང་། །ལན་གཅིག་ཐོབ་ཀྱང་རྨོངས་པའི་མུན་སེལ་ཡེ་ཤེས་ཆེན་
236



བསྟོད་ཚོགས་ཕྱོགས་བསྡུས།
པོར་ངོ་སྤྲོད་པའི། །དོན་བརྒྱུད་བྱིན་རླབས་སྤྲིན་ཕུང་འཁྲིགས་ལྡན་ཁྱོད་
ཞབས་དྲན་པས་མཆི་མ་དཀུ། །ཀྱེ་མ་ཀྱི་ཧུད་ཆོས་ཀྱི་རྒྱ་མཚོ་གཡོ་བ་
མེད་གང་སྐེམ་པའི་དུས་འདི་ཅང་བདེན་ནམ། །མཁྱེན་བརྩེའི་ཉི་ཟླ་
མཆོག་ཏུ་གསལ་གང་ནུབ་རིར་གཟིམས་པ་ཅང་བདེན་ནམ། །ཡོན་ཏན་
རིན་ཆེན་ལྗོན་པའི་མཆོག་རབ་མི་སྣང་འགྱེལ་བ་ཅང་བདེན་ནམ། །
གཅིག་པུར་འཁྱམས་པའི་ཉམ་ཐག་དུས་འདི་ཁྱོད་ཀྱིས་གཟིགས་སམ་
ཆོས་ཀྱི་རྗེ། །ཨེ་མ་དམ་པའི་ཡོན་ཏན་ལྗོན་བཟང་ཆེས་ཆེར་དར་བ་
ལས་འོངས་པའི། །གྲགས་པའི་དྲི་བསུང་ཕྱོགས་ཀྱི་རྗེས་འགྲོ་རིན་ཐང་
མཚུངས་པ་མེད་པའི་དངོས། །ཡིད་ལ་བཏགས་པའི་དད་གསུམ་ནགས་
ཀྱི་རྐང་དྲུག་གཞོན་ནུས་ལན་བརྒྱར་ཡང་། །གཅིག་ཏུ་དགའ་བས་རབ་
བསྔགས་བསྟོད་དབྱངས་ཇི་ཙམ་ནུས་བཞིན་ད་དུང་སྤྲོ། །རྣམ་ཐར་སྒོ་
གསུམ་གཡས་སུ་འཁྱིལ་བའི་དགེ་མཚན་མི་ཟད་ཆོས་ཀྱི་དུང་། །གསུང་
གི་དབྱིངས་སུ་འདུ་འབྲལ་མེད་བརྙེས་རྒྱལ་ཀུན་གསུང་གི་རྡོ་རྗེ་ཞེས། །
སོར་རྟོགས་ཡེ་ཤེས་དཀྱིལ་འཁོར་ཀུན་བདག་མ་ཆགས་སྐྱོན་བྲལ་
པདྨའི་ཞལ། །བསྟན་པ་རྒྱ་མཚོའི་མགོན་དུ་ཕེབས་པ་ཁྱོད་གཅིག་ཁོ་
ནར་ངེས་པ་རྙེད། །དོན་ཀུན་གྲུབ་པའི་མཚན་གྱི་རོལ་མོས་ཞིང་མང་
མཐའ་ཡས་མཛེས་བྱས་གང༌། །ཤིན་ཏུ་སྙིགས་ལྔའི་རྒུད་པའི་དུས་
འདིར་དགེ་བའི་བཤེས་སུ་རྣམ་སྤྲུལ་ནས། །ལུས་ཅན་ཡོངས་སྒྲོལ་
བདེན་གསུང་ལུང་གི་རྔ་ཆེན་གསལ་བར་བསྒྲགས་པའི་དོན། །དེང་སང་
237



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འདི་ན་མགོན་པོ་ཁྱོད་ཀྱི་རྣམ་ཐར་གཙང་མས་མངོན་སུམ་བྱས། །
ཐུགས་ རྗེའི་གདུགས་དཀར་མཚུངས་པ་མེད་གང་སྲིད་ཞིའི་གདུང་བ་
སྐྱོབ་ པའི་ ཕུལ། །བྱམས་ཆེན་པདྨོ་མཆོག་ཏུ་ རབ་ རྒྱས་ ཕན་བདེའི་
བསུང་ཞིམ་ཕྱོགས་བརྒྱར་འགྱེད། །ལེགས་གསུང་ཆོས་དུང་སྙན་པར་
བསྒྲགས་པས་འགྲོ་ཀུན་མ་རིག་གཉིད་ལས་སློང༌། །མཁྱེན་རབ་མཆོག་
གི་བུམ་པ་བཟང་པོ་ཟག་བྲལ་ཡོན་ཏན་བཅུད་ཀྱིས་གཏམས། །ཐུགས་
ཀྱི་དཔལ་བེའུ་གཟུངས་དང་ཏིང་འཛིན་དྲ་བ་གསལ་བས་རྣམ་མཛེས་
ཤིང༌། །ཆོས་ཀྱི་རྒྱལ་མཚན་ཡོངས་སུ་བསྒྲེངས་པས་ སྲིད་ཞིའི་དགེ་
ལེགས་ཉིན་མོར་བྱེད། །ལེགས་གསུང་རྒྱ་མཚོ་མཁྱེན་རབ་གསེར་གྱི་ཉ་
མོ་རོལ་བས་དབང་བསྒྱུར་ཞིང༌། །གཞན་ཕན་འཕྲིན་ལས་གསེར་གྱི་
འཁོར་ལོ་ཕྱོགས་བྲལ་གདུལ་བྱའི་ཞིང་ཀུན་བགྲོད། །ཨེ་མ་ངོ་མཚར་
དམ་པའི་རང་བཞིན་དྲི་མ་མེད་པའི་མཁའ་འདྲ་ཞིང་། །མཁྱེན་བཟང་ཉི་
ཟླ་མཆོག་ཏུ་གསལ་བས་སྐྱེ་དགུའི་ནང་གི་མུན་པ་སེལ། །ཡོན་ཏན་
མཐའ་ཡས་རྒྱུ་སྐར་འབུམ་ནི་སྣང་དང་མི་སྣང་ཆོ་འཕྲུལ་འགྱེད། །
མཚུངས་མེད་བཤེས་གཉེན་ལྷ་བརྒྱའི་མགོན་ཁྱོད་དེང་བདག་དྲན་པས་
ཐལ་མོ་ཟུམ། །ཟླ་བ་མིན་ཡང་ཡོན་ཏན་ཀུན་གྱི་ཆ་ཤས་ཡོངས་སུ་གང་
བའི་གཟུགས། །ཉི་མ་མིན་ཡང་གདུལ་བྱའི་པདྨོ་རྣམ་པར་རྒྱས་བྱེད་སྐྱེ་
དགུའི་མིག །དཔག་བསམ་མིན་ཡང་ཡོངས་ལ་སྨན་པའི་འདོད་གཏེར་
མི་ཟད་དཔལ་ཡོན་ཅན། །ཚེ་རབས་ཀུན་ཏུ་རིགས་ཀྱི་བདག་པོར་གུས་
238



བསྟོད་ཚོགས་ཕྱོགས་བསྡུས།
པས་བསྟེན་ནོ་གཞན་ཕན་པ། །ཨེ་མ་སྙིང་རྗེས་འགྲོ་མང་སྒྲོལ་བའི་
དམ་བཅའི་ཁུར་ཆེན་འདེགས་བཟོད་པའི། །སྙིང་སྟོབས་ཐེག་པ་མཆོག་
ཏུ་བརླང་ན་ཤིན་ཏུ་བསྐལ་ངན་ལྔ་བདོའི་འགྲོ། །ཡོངས་སུ་བསྐྱངས་
ནས་ཕྱི་མཐའི་བར་དུ་གདུལ་དཀའི་ཡུལ་འདི་མི་བཟུང་བར། །སྣང་
དང་མི་སྣང་རིས་སུ་ཆད་པའི་མཛད་པ་འདི་འདྲ་ཅུང་རིགས་སམ། །འོན་
ཀྱང་མཁའ་ལ་ཟླ་བའི་དཀྱིལ་འཁོར་རྣམ་གསལ་འགྲིབ་པ་མེད་བཞིན་
དུ། །ཆུ་སྣོད་དབང་གིས་གཟུགས་བརྙན་སྣ་ཚོགས་གསལ་དང་འགྲིབ་
པ་ཇི་བཞིན་དུ། །གདུལ་བྱའི་མོས་དགེ་འཕེལ་འགྲིབ་དབང་གིས་དམ་
པའི་མཚན་དཔེ་གསལ་འགྲིབ་ཏུ། །སྣང་བ་དེ་ལྟར་བདག་བློས་ཉེས་
མོད་ཁྱོད་ཀྱི་རང་བཞིན་འཕོ་འགྱུར་བྲལ། །གང་དང་འགྲོགས་པས་
ཡོན་ཏན་བསུང་ཞིམ་རྣམ་པར་འཕེལ་བའི་རང་བཞིན་ནི། །དམ་པའི་
ངང་ཚུལ་མ་ལ་ཡར་འཁྲུངས་རྐང་འཐུང་མཆོག་གི་ རྗེས་འགྲོ་བ། །
ལགས་མོད་དེ་ཕྱིར་ཁྱོད་རྗེས་སློབ་པའི་ཆོས་ཀྱི་སྲས་གྱུར་ཀུན་ལ་ཡང༌།།
གཅིག་ཏུ་གུས་པས་དད་བརྒྱའི་ཐལ་མོ་སྤྱི་བོར་ཟུམ་བཞིན་ལན་བརྒྱར་
འདུད། །དེ་ལྟར་དགེ་བའི་བཤེས་ནི་རྒྱལ་བ་ཀུན་དང་རྣམ་དབྱེར་མེད་
པའི་རྡོ་རྗེ་འཆང༌། །གཞན་ཕན་སྣང་བའི་མཚན་གྱི་གླིང་བུ་རྣ་བའི་
དཔྱིད་དུ་ལན་ འགའ་ ཙམ། །ཐོབ་པ་དེས་ཀྱང་སྲིད་པའི་ལས་ཉོན་
མཐའ་མར་བྱེད་ན་མཚན་དཔེའི་ཞལ། །དངོས་སུ་བསྟེན་པའི་སྐལ་
བཟང་ཐོབ་ལ་རབ་དགའ་མི་བསྐྱེད་གང་སུ་ཞིག །དེང་ནས་བཟུང་སྟེ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྐྱེ་བའི་ཕྲེང་བ་ཞི་བའི་དབྱིངས་སུ་ཉེ་བར་མ་བརྟུལ་དེ་ སྲིད་དུ། །
རྫོགས་པའི་སངས་རྒྱས་གཞན་ཕན་སྣང་བའི་ ཞབས་ཀྱི་པདྨོར་རྡུལ་
བྲལ་ཡིད་བཞིན་མཆོག་གི་དངོས། །སྤྱི་བོའི་རྒྱན་དུ་ནམ་ཡང་མི་འབྲལ་
དད་པ་གསུམ་ལྡན་བརྙེས་པ་གསུམ་གྱིས་ལེགས་བསྙེན་ཏེ། །དམ་པའི་
བཀའ་བཞིན་རྗེས་སུ་སྒྲུབ་སླད་ལུས་དང་སྲོག་ཀྱང་ཡོངས་སུ་གཏོང་ལ་
སྤྲོ་བར་ཤོག །ནམ་ཞིག་མགོན་པོ་ཡེ་ཤེས་སྒྲིབ་མེད་རྒྱལ་བ་མཆོག་གི་
མཚན་དཔེའི་སྐུ། །གདུལ་བྱའི་ཡུལ་ལ་རྒྱལ་བར་དངོས་སྣང་སྟོང་ཉིད་
སེངྒེའི་ང་རོ་ཡིས། །ཞིང་ཀུན་འགེངས་པའི་མི་ཡི་སེངྒེ་འཇིག་རྟེན་སྒྲོན་
མེར་ཕེབས་པའི་ཚེ། །སྲས་ཀྱི་ཐུ་བོར་ངེས་པར་དབང་བསྐུར་འབྲེལ་
བཅས་མ་ལུས་དབུགས་འབྱིན་ཤོག །བདག་གི་ལུས་དང་ངག་དང་ཡིད་
ཀྱིས་བརྩམས་པ་ཇི་སྙེད་དེ་ཀུན་ཀྱང་། །དེང་ནས་བཟུང་སྟེ་གཞན་ལ་
ཕན་པར་རོ་གཅིག་ཉིད་ལས་རང་དོན་གྱི། །བགྱི་བ་ཕྲ་མོའང་ནམ་ཡང་
མི་འབྱུང་རྟག་ཏུ་ གཞན་ ལ་ ཕན་བརྩོན་པ། །དཔལ་མགོན་བླ་མའི་
ཐུགས་ཀྱི་བཞེད་པ་མ་ལུས་བདག་གིས་བསྒྲུབ་པར་ཤོག །ཚེ་འདིའི་
འདུ་ བྱེད་ ཡ་མན་ཏ་ ཀས་མགྲོན་དུ་འབོད་པའི་དུས་བྱུང་ཚེ། །པདྨོ་
བཀོད་པའི་འཇིག་རྟེན་ཞིང་ཁམས་དཔལ་ལྡན་པདྨའི་མདུན་ས་དེར། །
སྐད་ཅིག་ཉིད་ལ་བརྫུས་ཏེ་སྐྱེས་ནས་དྲིན་ཆེན་མཚོ་སྐྱེས་རྒྱལ་བའི་
ཞལ། །མངོན་སུམ་མཐོང་ལས་སྨིན་གྲོལ་བདུད་རྩིའི་དབུགས་འབྱིན་
ཆེན་པོ་འཐོབ་པར་ཤོག །དེ་ལྟར་དགེ་བའི་བཤེས་ཀྱི་ཡོན་ཏན་རིན་
240



བསྟོད་ཚོགས་ཕྱོགས་བསྡུས།
ཆེན་ཚད་མེད་མཐའ་ཡས་ལས། །རང་བློས་གང་ནུས་ཕྱོགས་གཅིག་
དག་ཏུ་སྙན་ཚིག་གསེར་གྱི་སྐུད་པ་ལ། །ལེགས་པར་བསྟར་བའི་བསྟོད་
དབྱངས་རྒྱ་མཚོའི་རིན་ཆེན་མཆོག་གི་འཕྱང་འཕྲུལ་འདིས། །རྒྱལ་བ་
ཀུན་དངོས་ཆོས་ཀྱི་རྒྱལ་པོ་གང་གི་མདུན་སར་བསྟི་སྟང་བགྱིད། །དེ་
ལས་ཐོབ་པའི་ལེགས་བྱས་དྲི་མེད་སྟོན་ཁའི་ཟླ་བའི་རྗེས་འགྲོ་བ། །
འཁོར་གསུམ་སྤྲོས་པའི་གྲྭ་ཟུར་ཡོངས་ཟླུམ་ཚོགས་གཉིས་ཆ་ཤས་གང་
བའི་གཟུགས། །མི་གནས་ཞི་བའི་མཁའ་དང་སྙོམས་འཇུག་མ་ལུས་སྐྱེ་
དགུའི་ཕན་བདེའི་མཚོ། །རབ་རྒྱས་སྙིང་པོར་ཀུན་མཁྱེན་གོ་འཕང་
ཀུནྡའི་ ཕྲེང་ ཚོགས་རྒྱས་གྱུར་ ཅིག །ཕན་བདེའི་འབྱུང་ གནས་ རྒྱལ་
བསྟན་ཉི་མ་ནུབ་པ་མེད་པ་ཆེར་གསལ་ཞིང༌། །བསྟན་པའི་མངའ་
བདག་མཆོག་གི་སྤྲུལ་སྐུ་མཚུངས་མེད་དམ་པ་གང་ཉིད་དང༌། །ཕྱོགས་
བྲལ་བཤེས་གཉེན་ཇི་སྙེད་དེ་ ཀུན་གསང་གསུམ་གཡོ་མེད་ རབ་ཏུ་
བརྟན། །འཁོར་ལོ་གསུམ་གྱི་མཛད་ཕྲིན་རྒྱ་ཆེ་མཁའ་དང་གདུལ་བྱའི་
ཞིང་ ཁྱབ་ཤོག །འཇིག་རྟེན་ཀུན་ཏུ་གནས་སྐབས་མཐར་ཐུག་ཕན་
བདེའི་ ཆར་ཆེན་རྒྱུན་མི་ཆད། །གང་ ལས་ འབྱུང་བའི་ལེགས་བྱས་
རྫོགས་ལྡན་ཡིད་བཞིན་སྤྲིན་གྱི་ཚོགས་འཕེལ་བས། །དག་པའི་ཞིང་
བཞིན་རྣམ་མང་བདེ་དགའི་འབྱོར་བ་ཤིན་ཏུ་མཐའ་ཡས་ཤིང་། །སྲིད་
པའི་ རྒུད་ པ་ མ་ ལུས་ ཉེར་ ཞི་ མཆོག་ཏུ་ དགེ་ བའི་ གནས་ ཐོབ་ཤོག
།བདག་བློ་ཉེས་བརྒྱའི་མི་གཙང་ཕུང་པོ་ཤིན་ཏུ་སྨད་པའི་རང་བཞིན་
241



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཡང་། །དད་གསུམ་ཆུ་བོས་མངོན་པར་བཏེགས་པའི་རབ་བསྔགས་
པདྨོའི་ཕྲེང་བ་འདི། །ཁེངས་དང་ཆགས་སྡང་ཕྲག་དོག་ལ་སོགས་ཉེས་
པའི་དྲི་མས་གོས་མིན་པས། །དད་བརྒྱའི་བློ་མིག་ཤིན་ཏུ་གསལ་ལྡན་
སྐལ་བཟང་ཚོགས་རྣམས་དགྱེས་པར་མཛོད། ། དེ་ལྟར་དཔལ་ལྡན་བླ་མ་དམ་
པ་བཀའ་དྲིན་སུམ་ལྡན་གྱི་རྡོ་རྗེ་འཆང་ཆེན་པོ་རྫོགས་པའི་སངས་རྒྱས་གཞན་ཕན་ཆོས་ཀྱི་སྣང་བ་
ལ་བསྔགས་པ་ཡོན་ཏན་རྒྱ་མཚོའི་སྤྲིན་ཀུན་ཏུ་བཀོད་པའི་རོལ་མོ་ཞེས་བྱ་བ་འདི་ཡང་། ཆོས་ལྡན་
གྱི་གྲོགས་དམ་པ་ནོར་བུ་བཟང་པོས་ལེགས་པར་བསྐུལ་ཞིང་། རང་ཉིད་ཀྱིས་ཀྱང་ཚེ་རབས་ཀུན་
ཏུ་བླ་མ་དམ་པའི་ཡོན་ཏན་གྱི་ཕུང་པོ་ཚད་མེད་པར་རྗེས་སུ་བསྔགས་ཤིང་། འཕྲིན་ལས་མི་ཟད་
རྒྱན་གྱི་འཁོར་ལོར་མངའ་དབང་བསྒྱུར་བས་དོན་གཉིས་ཟད་མི་ཤེས་པའི་དགའ་སྟོན་ལ་ལོངས་
སུ་སྤྱོད་པའི་རྟེན་འབྱུང་དང༌། ཉེ་ཆར་ཡང་བླ་མ་དམ་པའི་ཡོན་ཏན་རྗེས་སུ་དྲན་པའི་གསོས་སུ་
དམིགས་ཏེ། ཆོས་ཀྱི་རྗེ་གང་གི་བཀའ་དྲིན་ཁོ་ནས་ཉེ་བར་འཚོ་བའི་སྤྲང་བན་འཇིགས་མེད་ཡོན་
ཏན་མགོན་པོར་འབོད་པའི་གདོལ་སྤྱོད་མཁན་དེ་ཉིད་ཀྱིས། མཚུངས་མེད་བླ་མ་དམ་པའི་ཞབས་
པད་ཡིད་ལ་དྲན་བཞིན་དུ་བྲིས་པ་འདིས་མཐོང་ཐོས་དྲན་རེག་གི་འགྲོ་བ་མ་ལུས་པ་དཔལ་ལྡན་བླ་
མས་རྗེས་སུ་འཛིན་པའི་རྒྱུར་གྱུར་ཅིག །སརྦ་དཱ་ཀ་ལྱཱ་ཎཾ་བྷ་ཝནྟུ། །
༄༅། །ཆོས་ཀྱི་རྗེ་ཆོས་ཀྱི་དབང་ཕྱུག་ཆོས་ཀྱི་རྒྱལ་པོ་མཚུངས་
པ་མེད་པ་ཚད་མེད་པའི་ཐུགས་རྗེའི་བདག་ཉིད་དཔལ་
མགོན་བླ་མ་དམ་པ་གཞན་ཕན་ཆོས་ཀྱི་སྣང་བ་ལ་
བསྟོད་པ་ཡིད་འཕྲོག་པདྨ་དཀར་པོའི་ཆུན་པོ།
བཅོམ་ལྡན་འདས་གསུང་གི་རྡོ་རྗེ་ལ་ཕྱག་འཚལ་ལོ། མཁའ་
ལྟར་རབ་ཞི་སྤྲོས་མེད་པའི། །ཡེ་ཤེས་དཀྱིལ་འཁོར་ཆོས་ཀུན་གྱི། །
242



བསྟོད་ཚོགས་ཕྱོགས་བསྡུས།
འབྱུང་གནས་ཟག་མེད་ཕ་རོལ་ཕྱིན། །གང་གིས་བརྙེས་པ་དེ་ལ་འདུད།།
དཔལ་ལྡན་ཡོན་ཏན་ཀུན་གྱི་གཏེར། །དག་དང་ཤིན་ཏུ་དྲི་མེད་པ། །
སངས་རྒྱས་ཀུན་མཉམ་མཚུངས་པ་མེད། །ཁྱབ་བདག་ཁྱོད་ལ་ཕྱག་
འཚལ་ལོ། །བསྐལ་པ་ཤིན་ཏུ་མཐའ་ཡས་སུ། །སྤྱོད་པ་རྒྱ་མཚོ་མཐར་
ཕྱིན་ནས། །སྐུ་བཞིའི་དབང་ཕྱུག་མཆོག་བརྙེས་པའི། །ཆོས་ཀྱི་རྒྱལ་པོ་
ཁྱོད་ཕྱག་འཚལ། །སྲིད་ལས་འདས་ཀྱང་སྲིད་འདི་ན། །སྣ་ཚོགས་རྣམ་
འཕྲུལ་ཚད་མེད་པས། །གདུལ་བྱའི་དོན་མང་རྫོགས་མཛད་པའི། །
ཐབས་ཆེན་ཁྱོད་ལ་ཕྱག་འཚལ་ལོ། །ཇི་སྙེད་རྒྱལ་དང་རྒྱལ་བའི་སྲས། །
ཀུན་གྱི་མཁྱེན་བརྩེའི་ཆུ་ཀླུང་འབུམ། །ཁྱེད་ཀྱི་ཐུགས་མཚོར་རོ་གཅིག་
པའི། །སྤྱི་དཔལ་ཁྱོད་ལ་ཕྱག་འཚལ་ལོ། །བྱང་ཆེན་སྤྱོད་པའི་རྫོགས་
ལྡན་སྤྲིན། །ཁྱོད་ཐུགས་ཟབ་ཡངས་ནམ་མཁའི་ཀློང་། །བརྙེས་པས་
ཕན་བདེའི་གྲུ་ཆར་ཅན། །བདེ་བའི་འབྱུང་གནས་ཁྱོད་ཕྱག་འཚལ། །
སྲིད་པའི་བརླན་བྲལ་སྙིང་རྗེའི་ཆུ། །སྲིད་པའི་གདུང་སེལ་ཡེ་ཤེས་མེ། །
མཉམ་སྦྱོར་ཤིན་ཏུ་རྨད་བྱུང་ན། །ཁྱེད་ ཀྱི་ ཚུལ་འདི་བརྟགས་པར་
དཀའ། །འགྲོ་ལ་བརྩེ་བའི་ཆུས་བརླན་ཞིང་། །དམིགས་མེད་ཡེ་ཤེས་
དྲོད་ལྡན་པས། །བྱང་ཆུབ་མྱུ་གུ་བསྐྱེད་བསྲིང་བའི། །རྒྱལ་སྲས་གཞོན་
ནུའི་ཚུལ་ཡང་བསྟན། །ལ་ལར་སྟོབས་བཅུའི་འཇུག་པ་ཡིས། །ཆོས་
རྣམས་ཀུན་ལ་དབང་བསྒྱུར་བའི། །རང་བྱུང་ཉིད་དང་རང་སངས་རྒྱས།།
སྣ་ཚོགས་རྣམ་འཕྲུལ་ཕྱག་འཚལ་ལོ། །ལ་ལར་ཞི་དང་ལ་ལར་ཁྲོ། །མ་
243



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འདྲེས་སྣ་ཚོགས་རིམ་དང་ནི། །ཅིག་ཆར་སྣང་མཛད་སྤྲོ་བསྡུའི་བདག །
ཀུན་གྱི་སྤྱི་གཟུགས་ ཁྱོད་ཕྱག་འཚལ། །སྲིད་པའི་འཁྲི་ཤིང་ཡེ་ཤེས་
མེས། །ཡོངས་སུ་སྦྱངས་ནས་སྒྱུ་མའི་ཚུལ། །སྲིད་པར་འཇུག་དང་སྐྱེ་
བར་སྟོན། །རྨད་བྱུང་ཁྱོད་ལ་ཕྱག་འཚལ་ལོ། །གཞོན་ནུའི་དུས་ནས་
ཟབ་མོའི་དོན། །སྟོང་ཉིད་སྨྲ་བའི་སེངྒེའི་སྒྲ། །སྒྲོག་ལ་བསྙེངས་བ་ཀུན་
བྲལ་བའི། །བློ་མཆོག་ཁྱོད་ལ་ཕྱག་འཚལ་ལོ། །ཁྱིམ་ན་གནས་པའི་
དུས་ཀྱི་ཚེ། །ཌཱཀྐིའི་ཚོགས་ཀྱིས་བགོ་སྐལ་ཕུལ། །བླང་དོར་བྲལ་བའི་
བརྟུལ་ཞུགས་རྫོགས། །གསང་བདག་ཆེན་པོ་ཁྱོད་ཕྱག་འཚལ། །གང་
དུ་དམ་པའི་ཉིན་བྱེད་ཀྱིས། །མཁྱེན་རབ་པདྨོ་ཁ་ཕྱེ་ལས། །ལེགས་
བཤད་ཟིལ་མངར་འབུམ་སྤྲོ་བས། །སྐལ་བཟང་ཚིམ་མཛད་ཁྱོད་ཕྱག་
འཚལ། །ཁྱོད་ ཀྱི་ཡོན་ ཏན་ གཏེར་ མཐོང་ ནས། །འདི་ ཡིས་ བསྟན་
འགྲོའི་དོན་འབྱུང་ཞེས། །དགེ་བའི་བཤེས་ཀྱིས་ཡང་དང་ཡང་། །རབ་
བསྔགས་ཁྱོད་ལ་ཕྱག་འཚལ་ལོ། །ཚུལ་ཁྲིམས་དྲི་མེད་པདྨོའི་འདབ། །
བག་ཡོད་ཉི་གཞོན་དང་འགྲོགས་པས། །ལྷ་བརྒྱས་བསྟོད་པའི་གྲགས་
སྙན་དྲི། །ཕྱོགས་ཀུན་ཡོངས་ཁྱབ་ཁྱོད་ཕྱག་འཚལ། །ཆོས་ལ་མི་རྟོག་
ཡེ་ཤེས་སྤྱན། །སྒྲིབ་བྲལ་གང་གིས་ཆོས་ཀུན་ལ། །ཡོངས་སུ་རྟོག་པ་
ཀུན་སྤངས་པས། །ཚུལ་ཁྲིམས་ཕར་ཕྱིན་རྫོགས་ལ་འདུད། །བྱང་ཆེན་
སྤྱོད་པའི་བདུད་རྩིའི་བཅུད། །ཐུགས་ཀྱི་བུམ་བཟང་ལ་བསྐྱིལ་ནས། །
གཞན་ཕན་མཛད་བཟང་ ཕྱོགས་ བྲལ་གྱིས། །གདུལ་བྱའི་དཔལ་དུ་
244



བསྟོད་ཚོགས་ཕྱོགས་བསྡུས།
གྱུར་ལ་འདུད། །ཇི་ལྟ་ཇི་སྙེད་ཤེས་བྱ་ལ། །མ་ཆགས་ཐོགས་པ་མི་
མངའ་ཡང༌། །ཐོས་དང་བསམ་དང་བསྒོམ་པ་ལ། །ཡང་དང་ཡང་དུ་
སློབ་ ཚུལ་ སྟོན། །མདོ་ དང་ ཆོས་ མངོན་ འདུལ་ བ་ དང༌ ། །དེ་ དག་
དགོངས་འགྲེལ་བཅས་པ་ལ། །བློ་གྲོས་ཐོགས་པ་མི་མངའ་བའི། །
མཁས་མཆོག་ཁྱོད་ལ་ཕྱག་འཚལ་ལོ། །ཐུན་མོང་རིག་གཞུང་ཀུནྡའི་
ཚལ། །ཁྱོད་བློའི་ཟླ་ཟེར་ གྱིས་ཕྱེ་ནས། །ལེགས་བཤད་དྲི་མེད་ཆུ་
བསིལ་གྱིས། །བློ་གསལ་ཚིམ་མཛད་ཁྱོད་ལ་འདུད། །བླ་ན་མེད་པའི་
དབང་བཞིའི་རྒྱུན། །ལེགས་པར་གསན་པའི་མོད་ཉིད་ནས། །སོ་སོའི་
ལམ་གྱི་ཡེ་ཤེས་ལ། །དབང་འབྱོར་ཁྱོད་ལ་ཕྱག་འཚལ་ལོ། །ཆོས་ཀུན་
སྒྱུ་མར་གཟིགས་པའི་ཐུགས། །མི་རྟོག་མཁའ་ལྟར་ཉེར་ཞི་བས། །ཐུན་
མོང་འཇིག་རྟེན་སྤྲོས་པའི་ཆོས། །གང་ལའང་ཞེན་པ་རྡུལ་ཙམ་མེད། །
དེ་ལྟར་ན་ཡང་གང་གི་སྤྱོད། །གདུལ་བྱ་ཁོ་ནར་སྨན་དགོངས་པས། །
འགྲོ་གཞན་དབེན་པར་བསྐུལ་བའི་སླད། །དབེན་པར་དགྱེས་པའི་ཚུལ་
ཡང་སྟོན། །མ་ལུས་དཀྱིལ་འཁོར་ཐམས་ཅད་ཀྱི། །སྤྲོ་བསྡུའི་བྱེད་པོ་
ཁྱོད་ཉིད་ཀྱང་། །ད་དུང་རིམ་གཉིས་ལམ་བཟང་ལ། །འབད་པའི་ཚུལ་
འདི་ཐབས་རེ་ཟབ། །ཟབ་ཅིང་རྒྱ་ཆེའི་རྒྱུད་ཀྱི་དོན། །ཤིན་ཏུ་རྟོགས་
དཀའ་རྡོ་རྗེའི་གནས། །རྣམ་པར་འབྱེད་ལ་བསྙེངས་བྲལ་བའི། །རྡོ་རྗེ་
འཛིན་དབང་ཁྱོད་ཕྱག་འཚལ། །རྒྱུ་དང་འབྲས་བུའི་ཐེག་པ་ལ། །རྣམ་
བཞག་མ་འདྲེས་གང་བསྟན་པ། །མཐའ་དྲུག་ཚུལ་བཞི་རྣམ་ཕྱེ་ནས། །
245



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཆོས་ ཀུན་ འགལ་མེད་ གཅིག་ཏུ་ སྟོན། །ཆོས་རྣམས་ཀུན་གྱི་གནས་
ལུགས་དབྱིངས། །སྤྲོས་བྲལ་བསམ་མི་ཁྱབ་པ་ཞེས། །ཐེག་ཆེན་མདོ་
དང་ རྒྱུད་ ཀུན་ ལས། །ལེགས་ གསུང་ཇི་བཞིན་ཁྱོད་ ཀྱིས་བཤད། །
གཞན་དུ་རང་བློས་སྦྱར་བའི་གཞུང་། །ཕལ་ཆེར་ཕྱོགས་རེའི་མིག་ཅན་
ཏེ། །ཡོད་དང་མེད་པའི་མཐའ་གཉིས་སུ། །རྣམ་པར་འཁྱམས་ཞེས་
ཁྱོད་ཀྱིས་བསྟན། །ཁྱོད་ཀྱིས་གང་བཞེད་ཟབ་མོའི་དོན། །ཐེག་ཀུན་
དགོངས་དོན་འདིའོ་ཞེས། །ལེགས་པར་གསུངས་པ་དེ་བཞིན་དུ། །ངེས་
དོན་མདོ་རྒྱུད་ཀུན་ལས་གསུངས། །དེ་ཕྱིར་ཁྱོད་གསུང་དྲི་མ་མེད། །
དོན་ཟབ་ཚིག་བཟང་མ་འདྲེས་ངག །དྲང་སྲོང་བཞིན་དུ་ཚད་མའི་ཕུལ།།
ཤེས་ནས་མཆོག་ཏུ་གུས་པ་ཐོབ། །གཞན་ཕན་ཁོ་ནར་རོ་གཅིག་པའི། །
སྙིང་རྗེའི་ཟླ་བ་དྲི་མ་མེད། །ཆོས་ཀྱི་སྣང་བ་མ་འདྲེས་གསལ། །འགྲོ་
བའི་སྒྲོན་མེ་ཁྱོད་ཕྱག་འཚལ། །གང་གཞན་བསྐལ་པ་བགྲངས་ཡས་
སུ། །འགྲོ་ལ་ཕན་པ་ལྷུར་མཛད་པས། །དེང་འདིར་ཆོས་ཀྱི་སྣང་ཆེན་
གྱིས། །འགྲོ་བའི་མུན་སེལ་ཁྱོད་ལ་འདུད། །གཞན་ཕན་ཆུ་གཏེར་ཆེན་
པོ་ལས། །ལེགས་འཁྲུངས་བྱམས་པའི་ཟླ་ཤེལ་ནི། །སྒྲིབ་གསུམ་སྨག་
རུམ་མི་བཟད་གཡུལ། །གཞོམ་ལ་དཔའ་བའི་གོ་ཆ་བརྟན། །ཕྱོགས་
བྲལ་གདུལ་བྱའི་བུང་བ་ཀུན། །ཁྱོད་ཀྱི་ཡོན་ཏན་བསུང་ཞིམ་ལ། །
གཅིག་ཏུ་འདུན་པའི་བསྔགས་བརྗོད་དབྱངས། །དར་དིར་སྒྲོག་བཞིན་
ཁྱེད་ཞབས་བསྙེན། །ཨེ་མ་མཁྱེན་བརྩེའི་དཀྱིལ་འཁོར་རྒྱས། །ཡོངས་
246



བསྟོད་ཚོགས་ཕྱོགས་བསྡུས།
ལ་སྨན་པའི་མཛད་པ་བཟང་། །ཨེ་མ་ཡོན་ཏན་ཆུ་གཏེར་ཟབ། །ཀུན་
གྱི་ཡིད་འཕྲོག་གྲགས་ཆེན་ལྡན། །གྲགས་པ་ཤིན་ཏུ་རྨད་བྱུང་བའི། །ལྷ་
ཡི་རྔ་ཆེན་མཚུངས་པ་མེད། །སྲིད་པ་གསུམ་ན་རབ་སྙན་པའི། །གྲགས་
པ་མཐའ་ཡས་ཁྱོད་ལ་འདུད། །ཁྱོད་ཐུགས་དྲི་མེད་ནམ་མཁའ་བཞིན། །
མཁྱེན་བརྩེའི་ཉི་ཟླ་དང་འགྲོགས་པས། །འོད་གསལ་དྲི་མེད་ཡེ་ཤེས་
ཀྱིས། །སྤྱོད་ཡུལ་མ་འདྲེས་སོ་སོར་གསལ། །ཁྱོད་ཀྱི་གསུང་གསང་
ལྷའི་རོལ་མོ། །ཞིང་མང་མཐའ་ཡས་རྗེས་འགྲོ་བའི། །ཇི་སྙེད་འདས་
དང་མ་འདས་པའི། །ཆོས་ཀུན་སྟོན་པའི་བྱེད་པོར་གྱུར། །ཁྱོད་སྐུ་དྲི་
མེད་ལྷའི་ཟླ་བ། །འོ་མའི་མཚོ་ཞེས་རབ་འཁྲུལ་བས། །ཡང་དག་ཉིད་
དུ་ཀུན་ཀྱང་དབེན། །ཆོས་ཀྱི་རྒྱ་མཚོ་ཁྱོད་མཐོང་ནས། །སོ་སོའི་ཡོན་
ཏན་རྨིག་རྗེས་ཆུས། །ཁེངས་པའི་རུ་མཚོན་བསྙིལ་ནས་སླར། །མཁས་
མང་ནགས་ཀྱི་མཐོངས་སུ་འགྲོ། །འདི་ན་ཟབ་ཅིང་རྒྱ་ཆེ་བའི། །ཆོས་
ཀྱི་ཆུ་ཀླུང་ཇི་སྙེད་པ། །མཁས་པ་ཀླུ་དབང་ཁྱོད་ཁོ་ནས། །དཔལ་ལས་
བྱུང་ཞེས་མཁས་རྣམས་གླེང༌། །ཨེ་མ་དམ་པའི་ཉིན་བྱེད་གསལ། །
འགྲོ་བའི་ལེགས་བྱས་རྒྱ་མཚོའི་གོས། །མ་ལུས་གང་གི་སྣོད་དུ་གྱུར། །
ཕྱོགས་ལྷུང་མི་མངའ་ཁྱོད་ལ་འདུད། །བདག་བློ་ཤིན་ཏུ་ཡུན་རིང་ནས།།
རྨོངས་པའི་སྨག་དང་འགྲོགས་འགྲོགས་པ། །ཁྱོད་བྱིན་ཉིན་བྱེད་འཆར་
ཁའི་ཟེར། །ཆ་གཅིག་ཁོ་ནས་སྣང་བར་བྱས། །ཆུ་ལས་སྐྱེས་པའི་པདྨ་
དང༌། །གཟའ་བྲལ་རྒྱུ་སྐར་བདག་པོ་བཞིན། །རྣམ་གསལ་ཤིན་ཏུ་རྨད་
247



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བྱུང་བའི། །དམ་པའི་ངང་ཚུལ་འདི་ རེ་རྨད། །ཟླ་ཤེལ་གླང་པོ་པད་
དཀར་འདབ། །དུང་དང་ཀུན་གསར་པ་བཞིན། །གཅིག་ཏུ་དཀར་བའི་
མཛད་པ་ཅན། །ཁྱོད་འདྲ་དག་པའི་ཕུལ་དུ་གྲུབ། །རྒྱ་ཆེ་བ་ཡི་རྒྱ་མཚོ་
དང༌། །དྲི་མ་མེད་པའི་འབྲས་ལྡན་མཁའ། །ཀུན་ལ་སྙོམས་སེམས་ཉི་
མ་བཞིན། །ཁྱོད་ཀྱི་མཁྱེན་རབ་མཆོག་ཏུ་བསྔགས། །ཉི་མ་འཆར་ཁའི་
འོད་ཀྱི་རྡུལ། །གཅིག་ཏུ་བཞུས་པའི་ཞུན་ཁམས་ཀྱིས། །ལན་བརྒྱར་
བྱུགས་པའི་གསེར་གྱི་རི། །ཁྱོད་སྐུ་མཚུངས་པའི་གཟི་བྱིན་འབར། །ཟླ་
བ་ཞུན་མའི་ཆུ་གཏེར་ལས། །བྱུང་བ་མིན་པའི་ཚེམས་དཀར་ཕྲེང་། །
རབ་དཀར་འོད་ཀྱི་དྲ་བ་ཅན། །རྒྱུ་སྐར་དག་གི་རྗེས་སུ་བསྙེགས། །
མཆུ་སྒྲོས་པདྨའི་འདབ་བསྐྱོད་པས། །ལེགས་བཤད་ཟིལ་མངར་ཅིར་
ཡང་འཇོ། །བདག་བློ་དད་གསུམ་བླུ་མ་ར། །བཏུད་ཅིང་བཏུད་ཅིང་དེ་
ལ་འཐུང༌། །ཆོས་ཀྱི་ཟིལ་མ་རབ་བསིལ་བའི། །དཔལ་འདི་དམ་པའི་
ཞལ་གྱི་མཚོ། །རྗེས་བརྩེའི་དྲི་བཞོན་གྱིས་བསྐྱེད་ལས། །བདག་བློའི་
གདུང་སེལ་གཉེན་དུ་བབས། །སྣང་བར་བྱས་སོ་ཤེས་བྱའི་ཡུལ། །ཁྱོད་
ཀྱི་བློ་གྲོས་ཉི་ཟེར་གྱིས། །གསལ་བར་བྱས་སོ་ལྔ་བདོའི་སྨག །ཁྱོད་
མཛད་ཟླ་ཟེར་འབུམ་གྱིས་སོ། །དགའ་བར་བྱས་སོ་སྐལ་བཟང་ཡིད། །
སྨིན་གྲོལ་ཆོས་ཀྱི་དགའ་སྟོན་གྱིས། །ཉམས་པར་བྱས་སོ་ཡིད་སྲུབས་
དཔུང་། །ཁྱོད་བྱིན་རྩེ་མོ་བརྒྱ་བས་སོ། །བདག་བློ་པདྨའི་སྐྱེད་ཚལ་དུ། །
དམ་པའི་ཐུགས་རྗེ་ཉིན་མོའི་དཔལ། །མགྲོན་དུ་ཁུག་ལས་རྣམ་དཔྱོད་
248



བསྟོད་ཚོགས་ཕྱོགས་བསྡུས།
ཀྱི། །འདབ་སྟོང་རྣམ་པར་རྒྱས་སོ་ཀྱེ། །གང་ན་དད་གསུམ་རྐང་དྲུག་
ཚོགས། །གུས་བཅས་རབ་དགའི་གར་རྩེ་ཞིང་། །དམ་པའི་བྱིན་བཅུད་
ཟིལ་མངར་གྱིས། །མྱོས་པའི་ལེགས་བཤད་དབྱངས་སུ་ལེན། །ཚུལ་
འདི་བརྗོད་པར་དོན་ལྡན་ཞིང་། །བེམ་མིན་བློ་དང་བརྗོད་པའི་ངག །
བསྐུལ་བའི་རོ་འཛིན་ཐོབ་པའི་དོན། །གཏམ་འདིས་ཤིན་ཏུ་དོན་ལྡན་
བྱས། །བདག་ཀྱང་དམ་པའི་ཉིན་བྱེད་ཀྱིས། །ཡོངས་སུ་བཟུང་བའི་
སྐལ་བཟང་ དེས། །འཁོར་ བར་ ཇི་ སྲིད་གནས་ ཀྱི་བར། །ནམ་ཡང་
བཏང་བ་མེད་གྱུར་ཅིག །ལེགས་ བྱས་དྲི་མེད་སྟོན་ ཟླའི་དཔལ། །
འཕྲོག་ལ་རིངས་པའི་དགེ་མཚན་དེས། །མཐའ་ཡས་ཡིད་ཅན་མ་ལུས་
པའི། །སྒྲིབ་གཉིས་མུན་པ་མཐར་བྱེད་ཤོག །ནམ་ཞིག་བདག་དང་
འགྲོ་བ་ཀུན། །དཔལ་ལྡན་བླ་མའི་མཁྱེན་བརྩེའི་མཚོར། །རང་གི་ཡེ་
ཤེས་དག་བྱེད་རྒྱུན། །རོ་གཅིག་ཉིད་དུ་འདྲེས་གྱུར་ཅིག །དེ་ལྟར་དཔལ་ལྡན་
བླ་མ་རྫོགས་པའི་སངས་རྒྱས་གཞན་ཕན་བྱམས་པའི་གོ་ཆའི་ཡོན་ཏན་གྱི་ཆ་ཤས་ལ་གཅིག་ཏུ་དད་
པས་ཕྱོགས་ཙམ་བསྔགས་པ་ཡིད་འཕྲོག་པདྨ་དཀར་པོའི་ཕྲེང་བ་ཞེས་བྱ་བ་འདི་ནི། མཚུངས་མེད་
བླ་མ་དམ་པ་ཉིད་ཀྱིས་ཐུགས་བརྩེས་རྗེས་སུ་བཟུང་ཞིང་། ཆོས་ཀྱི་རྗེ་གང་ལ་སྙིང་ནས་གསོལ་བ་
འདེབས་པའི་འབངས་ཐ་ཤལ་འཇིགས་མེད་ཡོན་ཏན་མགོན་པོའམ་ཐ་སྙད་རིག་པའི་བཏགས་
མིང་དུ་ལེགས་བཤད་དགའ་བའི་གོ་ཆ་ཞེས་འབོད་པས་ཤར་མར་བྲིས་པའི་དགེ་བས་འགྲོ་ཀུན་
དཔལ་ལྡན་བླ་མས་རྗེས་སུ་འཛིན་པའི་རྒྱུར་གྱུར་ཅིག ། །
༄༅། །མཁན་སློབ་ཆོས་གསུམ་ལ་བསྟོད་པ་དད་པའི་མེ་ཏོག
མཐའ་གཉིས་ལས་བསྐལ་ཞི་བའི་ཆུ་གཏེར་གྱི། །ལྦུ་ཕྲེང་ཚུལ་
249



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཁྲིམས་གསུམ་པའི་འཛུམ་དཀར་ལས། །རྒྱལ་བསྟན་རྙོག་མ་དང་པའི་
ཀེ་ཏ་ཀ །རིན་ཐང་ཆེན་པོར་བྱས་པ་ཁྱོད་ཀྱི་དྲིན། །འོད་མཚན་སྟོང་དུ་
འབར་བའི་ཡེ་ཤེས་མཚོན། །ཟུག་རྔུའི་དབལ་གྱིས་སྤངས་པའི་མཐུ་
སྟོབས་མེ། །སྣང་སྲིད་དྲེགས་ པའི་ སྙིང་ ལ་ རབ་འབར་ བའི། །སྣང་
བརྙན་ཡེ་ཤེས་བྱིན་དང་རབ་འགྲོགས་ཤིག །མཐོན་མཐིང་རལ་བའི་
ཟུར་ཕུད་ལ་ཐོད་ཀྱི། །གདེངས་ཀས་བསྒྲིབས་པའི་མོད་ལ་གངས་རིའི་
ཁྲོད། །པན་གྲུབ་གཡུལ་གྱི་ཕུ་མས་བཏབ་པ་འདི། །ཚངས་པའི་མེ་ཏོག་
གསར་པའི་དྲིན་ལས་སོ། །
༄༅། །དབེན་པའི་ཡོན་ཏན་ལ་བསྔགས་པ་ལྷའི་རོལ་མོ།
དྲང་སྲོང་ཆེན་པོ་དོན་ཀུན་གྲུབ་པ་ལ་ཕྱག་འཚལ་ལོ། ནམ་ཡང་
སྲིད་པའི་བདེ་ལ་མ་ཆགས་པའི། །དབང་ཕྱུག་བདུན་ལྡན་འཁོར་ལོའི་
སྒྱུར་བའི་སྲིད། །མཆིལ་མའི་ཐལ་བ་བཞིན་ཏུ་ རབ་སྤངས་ནས། །
དབེན་པར་ཞི་བའི་བདུད་རྩི་བརྙེས་དེར་འདུད། །གང་ཞིག་སྲིད་པའི་
ཆོས་ལས་ཡིད་བཟློག་སྟེ། །ཞི་བའི་ནགས་སུ་བགྲོད་པར་འདོད་པའི་
བློ། །ཕྱོགས་དེར་གོམ་པ་བདུན་ཙམ་བོར་བས་ཀྱང་། །ཚད་མེད་བསོད་
ནམས་འཐོབ་ཅེས་རྒྱལ་བས་གསུངས། །དེ་ཕྱིར་ཡོན་ཏན་འབྱུང་གནས་
དབེན་ པའི་ གཏམ། །སྙན་ཚིག་ལྷ་ཡི་རོལ་མོ་རྣ་བའི་བཅུད། །ཐར་
འདོད་ཀུན་དགར་བྱེད་པའི་ངོ་མཚར་ཅན། །དེང་འདིར་བདག་གིས་
250



བསྟོད་ཚོགས་ཕྱོགས་བསྡུས།
བཤད་ཀྱིས་གུས་པས་ཉོན། །རྩོད་དང་ཉོན་མོངས་འདུ་འཛིའི་རྐྱེན་
བྲལ་ཞིང་། །ཉེ་བར་ཞི་བའི་ཡོན་ཏན་རྒྱ་ཆེ་བའི། །དབེན་པའི་གནས་
འདི་ལྷ་ཡི་འབྱོར་བས་ཀྱང་། །མཚོན་མིན་ཆོག་ཤེས་ནོར་གྱིས་འབྱོར་
བ་ལགས། །དེས་ན་ངལ་བས་མ་བསྒྲུབ་ཕུན་ཚོགས་སྟོང་། །སུས་ཀྱང་
མ་བཟུང་རང་དབང་སྤྱོད་ཆོག་པའི། །ཟད་མེད་དགའ་སྟོན་ཁྱད་པར་དུ་
མ་ཞིག །དྲང་སྲོང་རྣམས་ལ་མགྲོན་དུ་བསྟབས་པ་བཞིན། །གནམ་སྔོན་
བེཟླུར་མེ་ལོང་དྭངས་པ་ལ། །ཉི་གཞོན་ཞི་བའི་གསེར་སྦྱངས་ཐིག་བྲན་
པས། །ཆུ་བུར་མིག་གིས་ ལྟ་ བར་ མི་བཟོད་པའི། །མཛེས་བཀྲག་
མདངས་ འཚེར་ དབེན་ པའི་ གནས་ སུ་ ངོམ། །རབ་ དཀར་ ཆུ་ ཤེལ་
བརྩེགས་པའི་བ་གམ་ལྟའི། །མཛེས་མཐོ་གངས་ཀྱི་རི་བོ་ལྷུན་ཆགས་
ཤིང༌། །དུས་དང་འཚམས་པའི་ན་བུན་གསར་པ་ཡི། །ལྡིང་གུར་དཀར་
པོའི་ གནམ་ གཡོག་ འཛིན་ པ་ ཡོད། །དགུན་དུས་ ཁ་ བའི་རྡུལ་ གྱིས་
ཕྱོགས་ ཁེབས་ པས། །ཟླ་ བ་ནོར་ བུའི་ རྡོ་ལེབ་བཀོད་ པ་བཞིན། །
བསིལ་ བའི་ རེག་ བྱ་མ་ ལ་ ཡ་ཡི་རླུང་། །ཕྱོགས་འདིར་ འཕོ་བཞིན་
ཉམས་སུ་བདེ་བ་ཡོད། །ཉལ་འགྲོ་ཤེལ་གྱི་ཁང་བཟང་བརྟེན་པའི་ཚེ། །
ཉམས་དང་མཐོ་དམན་གཅིག་ཏུ་མ་ངེས་པའི། །ཆུ་ཤེལ་གསར་པའི་
ཁོར་ཡུག་བཀོད་པ་བཞིན། །ཚུལ་མིན་བགྲོད་པ་ངང་གིས་སྲུང་བ་ཡོད།།
ཕྱོགས་རྣམས་ བྲག་ རིའི་ ཕྲེང་བས་མཛེས་ པ་ནི། །ལྷུན་མཐོའི་ངོས་
ཡངས་ལྟ་ན་སྡུག་པའི་གཞིར། །སྤུ་སྡུག་རི་དྭགས་དགའ་བའི་གར་བྱེད་
251



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
པའི། །མིག་ལ་ཡ་མཚན་ལྟད་མོ་སྦྱིན་པ་ཡོད། །ནམ་ཟླའི་དཔྱིད་དཔལ་
མགྲོན་དུ་ཆས་པའི་ཚེ། །སྔོ་སངས་བཻཌུར་ གནམ་གཡོག་བཀོད་པ་
ལས། །རབ་དཀར་གོས་བཟང་བླ་རེ་བྲེས་པ་བཞིན། །ཆར་ཀྱི་མུ་ཏིག་
དྲ་བའི་འཕྱང་འཕྲུལ་ཅན། །རེག་ན་བདེ་བའི་བསིལ་བ་སྟེར་བ་དང་། །
རྣམ་གསལ་གློག་གི་སྒྲོན་མེ་འདེགས་པའི་ཚེ། །མཚན་མོའི་དུས་ཀྱང་
ཉིན་དཔལ་བཞིན་དུ་བྱེད། །ས་རྣམས་སྔོ་ལྗང་མྱུ་གུས་ཁེབས་པ་ལ། །
མདངས་མཛེས་གེ་སར་འཛུམ་པའི་འདབ་ཁྲོད་དུ། །སྙན་སྒྲོག་བུང་བ་
མང་པོས་གླུ་ལེན་ཅིང་། །འདབ་ཡངས་བསྐྱོད་པའི་གར་གྱིས་བྲེལ་བ་
ཡོད། །ལྕུག་ཕྲན་ལྗོན་པའི་ཡལ་ག་དུད་པའི་ཁྱིམ། །དབྱར་སྐྱེས་འདབ་
མ་བདེ་བའི་མལ་སྟན་བཅས། །བསམ་ གཏན་ པ་དག་སྙོམས་པར་
འཇུག་པའི་གནས། །མཐོ་རིས་གྲོང་ནས་འདི་རུ་འོང་བ་བཞིན། །རྐང་
འཐུང་ལང་ཚོས་རྒྱགས་པའི་སྙེམས་དང་བཅས། །བསྐྱོད་ཚུལ་ གཡོ་
འགུལ་དལ་བུའི་བརྡའ་ཐབས་ཀྱིས། །ཞི་བའི་བསམ་ གཏན་པ་ཀུན་
འདིར་ཤོག་ཅེས། །ཆེད་དུ་བསྐུལ་བ་ཇི་བཞིན་མཛེས་པ་ཡོད། །སྲིད་
བཅས་སྙིང་གི་རི་དྭགས་འཆིང་མིན་ཡང་། །རེག་ན་བདེ་བའི་དཔལ་
སྟེར་མཚོ་སྐྱེས་ཚལ། །ཉི་གཞོན་ཞུན་མའི་མདངས་ཀྱི་འཕྱོར་ཆས་ཅན།།
སྐེད་མེད་འབུམ་གྱི་ལང་ཚོར་ཅོ་འདྲི་བྱེད། །ཡིད་འཕྲོག་ཤར་རིའི་ཕྲག་
པར་པདྨོའི་གཉེན། །འཛུམ་པའི་ཟེར་འཕྲེང་མིག་ཟུར་གཡོ་བའི་མདའ།།
ཀེ་ལ་ཤ་རིའི་བཞིན་ལ་འཁྱུད་ཙམ་ནས། །དགའ་བའི་འཛུམ་དཀར་
252



བསྟོད་ཚོགས་ཕྱོགས་བསྡུས།
གཡོ་དང་ཆབས་ཅིག་ཏུ། །དབང་མེད་སྙིང་གི་བརྟན་པ་འཕྲོག་པའི་
རྟགས། །ཕུ་ཆུ་སྙན་པའི་ཅ་ཅོ་སྒྲོགས་དང་བཅས། །ཁེངས་པའི་ཟོལ་
སྤྱོད་གཡོ་སྒྱུའི་ན་བུན་གོས། །བཀླུབས་པའི་ཚུལ་གྱིས་སྒྲུབ་ལ་བརྩོན་
པ་ བཞིན། །མཁའ་དབྱིངས་བཻཌཱུར་ཞུན་ མའི་ ཆུ་ གཏེར་ ལ། །སྐར་
ཚོགས་པདྨོའི་འདབ་ཕྲེང་ཆེར་འཛུམ་པར། །འདྲེན་བྱེད་བུང་བའི་ཟློས་
གར་གཡོ་ཙམ་ན། །བསིལ་བཅུད་ཟིལ་མངར་ཐོབ་པའི་སིམ་པ་བཞིན།།
རབ་མཛེས་རྡོ་ཡི་སྙིང་པོའི་བ་གམ་ལ། །མཉེན་ལྕུག་དལ་འགྲོའི་འཕན་
འཕུར་མཛེས་པ་དང་། །བགྲང་ཕྲེང་མུ་ཏིག་དྲ་བའི་འཕྱང་འཕྲུལ་ཅན། །
མཐོ་རིས་ལྟ་ན་སྡུག་པའི་དཔལ་ལ་འགྲན། །ལྗང་སེར་ལོ་མ་རེག་ན་
འཇམ་པའི་རྟགས། །དུས་རླུང་སེར་བུས་ཡིད་ཙམ་གཡོ་ལྡན་པར། །
བག་ཕེབས་ལུས་ཀྱི་བདེ་ཉམས་བསྒྱུར་དང་བཅས། །དཔྱིད་ཀྱི་ཉེ་རྒྱུའི་
སྙན་གླུ་ཅིར་ ཡང་ སྒྲོག །འཇའ་ཚོན་ གོས་ སུ་བ ཀླུབས་ པའི་ སྤྱི་ སྡུག་
མདངས། །མིག་གི་བདུད་རྩིར་བྱེད་དང་ལྷན་ཅིག་ཏུ། །འབྱུང་འཇུག་
གསལ་སྟོང་ངག་གི་བརྡའ་ཐབས་ཅན། །མཁའ་འགྲོའི་ཚོགས་ལ་རྟག་
ཏུ་བསྟེན་པ་ལགས། །ལྷན་སྐྱེས་བསུང་ཞིམ་གཡོ་བའི་སྒྱུ་ཐབས་ཀྱིས། །
མི་དང་མི་མིན་གདུང་བའི་ཡིད་འཕྲོག་པའི། །སྤོས་ཀྱི་གླང་པོ་དགའ་
བའི་གར་བྱེད་ཅིང་། །ཅ་ཅོ་སྤངས་པའི་སྣང་གླུ་ཅིར་ཡང་ལེན། །གཞན་
འཚེའི་བསམ་སྦྱོར་རྩུབ་མོ་རབ་སྤངས་ཏེ། །སྐབས་སུ་ཞི་བའི་བསམ་
གཏན་ལྷུར་བྱེད་ཅིང་། །ཆུ་དང་ལོ་མའི་དཀའ་ཐུབ་ཀྱིས་འཚོ་བའི། །རི་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྐྱེས་ཕལ་དག་བག་ཡངས་ཉི་དྲོད་སྐྱོང་། །གནག་སྣུམ་མིག་སྨན་ཞུན་
མའི་མདངས་འཛིན་ཅིང༌། །བརྟུལ་ཞུགས་རྡོ་རྗེའི་འགྲོས་ཀྱིས་གར་
བྱེད་ པའི། །གཉིས་ སྐྱེས་ གཞན་ དག་ ཉེས་ པའི་ གཏམ་ སྤངས་ཏེ། །
གསལ་བྱེད་ཐབས་ཀྱི་བཟླས་པ་གྲངས་སུ་འདྲེན། །དྲངས་ཤིང་ལྡེམ་
པའི་རྐང་འཐུང་གེལ་བ་རྣམས། །ཡལ་འདབ་འཚམ་པར་བཀོད་པའི་
གྲིབ་བསིལ་ནི། །ཚ་གདུང་སྐྱོབ་པའི་གོས་བཟང་རིན་ཆེན་གདུགས། །
ཆེད་དུ་བསྐྲུན་པ་ཇི་བཞིན་གནས་པ་ཡོད། །མདོར་ན་དབེན་པའི་ཕུན་
ཚོགས་གང་དང་གང་། །བསགས་དང་བསྲུང་དང་བརླག་པས་མི་གདུང་
ཞིང་། །སྲེད་དང་བག་མེད་འཕེལ་བའི་རྐྱེན་མིན་པས། །ཆོས་མཐུན་
འབྱོར་བའི་ཡང་རབ་གྱུར་པ་ལགས། །དབེན་པའི་གནས་འདིར་ཡུལ་
གྱི་རྣམ་འགྱུར་ཀུན། །དགེ་ལ་བསྐུལ་དང་ངེས་འབྱུང་འདྲེན་པའི་ཐབས།།
ཉེས་པའི་རྐྱེན་མིན་རང་བཞིན་དགེ་བས་ན། །རྒྱལ་དང་རྒྱལ་སྲས་ཀུན་
གྱིས་བསྟེན་ པ་ ལགས། །དུས་བཞིའི་ འགྱུར་ བས་ མི་རྟག་ སྐྱོ་ཤས་
འཕེལ། །འདུ་འཛི་བྲལ་བས་གཅིག་ཏུ་བསྒྲུབ་ལ་གཞོལ། །དགྲ་གཉེན་
སྤངས་ པས་ ཆགས་སྡང་ སེམས་ ཁྲལ་མེད། །ཇི་ ལྟར་ བྱས་ ཀྱང་ རང་
བཞིན་བདེ་བ་ལགས། །ནམ་མཁའ་དྭངས་པས་དབྱིངས་སྣང་ལྷག་པར་
གསལ། །རླུང་སེམས་དྭངས་པས་དབྱིངས་རིག་ཚད་ལ་ཕེབས། །འདས་
ཉམས་བྲལ་བས་མཁའ་འགྲོ་དམ་ཅན་འདུ། །སྣོད་མིན་འགྲུལ་མེད་
གསང་སྤྱོད་གང་དགར་རོལ། །སྨྲ་བརྗོད་སྤངས་པས་ལས་རླུང་བག་
254



བསྟོད་ཚོགས་ཕྱོགས་བསྡུས།
གིས་འགྲིབ། །ཡེངས་རྐྱེན་མེད་པས་ཏིང་འཛིན་ངང་གིས་འགྲུབ། །
སྡིག་གྲོགས་སྤངས་པས་ཉེས་སྐྱོན་ཤུགས་ལ་འགགས། །གང་བྱས་དགེ་
བར་ངང་གིས་འབྱུང་བ་ལགས། །དེ་ལྟར་དབེན་པ་ཚུལ་བཞིན་བསྟེན་
རྣམས་ལ། །མཐོང་དང་མ་མཐོང་ཡོན་ཏན་ཚད་མེད་དེ། །སྒྲུབ་པ་ལྷུར་
ལེན་རང་གཞན་དོན་གཉིས་འགྲུབ། །གོང་མའི་རྗེས་སྙོགས་རྒྱལ་བ་
དགྱེས་པ་ལགས། །བདག་ཀྱང་འཆི་བདག་ཕོ་ཉས་མ་བསྐུལ་བར། །
དབེན་བའི་གནས་འདིར་སྒྲུབ་པ་ལྷུར་ལེན་ཅིང་། །ཉམས་རྟོགས་ཡོན་
ཏན་ རྩལ་ ཆེན་ རབ་རྫོགས་ཏེ། །གདོད་མའི་གཞི་ལ་གཏན་སྲིད་ཟིན་
པར་ཤོག །
255



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །བླ་མའི་རྣལ་འབྱོར་བྱིན་རླབས་སྤྲིན་ཕུང་།
རྒྱལ་བ་ཀུན་གྱི་སྤྱི་གཟུགས་མཆོག །ཁྱབ་བདག་དཔལ་ལྡན་བླ་མ་ལ། །དངོས་པོ་ཀུན་
གྱིས་ཕྱག་འཚལ་ཏེ། །དེ་ཉིད་སྒྲུབ་པའི་རིམ་པ་འབྲི། །ཐོག་མར་སྐྱབས་སུ་འགྲོ་བ་ནི། ན་མོ།
བླ་མ་བདེ་གཤེགས་འདུས་པའི་གཙོ། །གདོད་ནས་དག་པའི་སེམས་
ཉིད་དང༌། །འདུ་འབྲལ་མེད་པའི་རང་བཞིན་ལ། །འཛིན་ཞེན་བྲལ་
བས་སྐྱབས་སུ་མཆི། ། ཧོ། ཐམས་ཅད་ཡེ་ནས་སངས་རྒྱས་ངང་། །
གཟུང་དང་འཛིན་པའི་བློ་བྲལ་བ། །མཉམ་རྫོགས་འགྱུར་མེད་ཐིག་ལེ་
ཆེ། །རང་གྲོལ་རྟོགས་པར་སེམས་བསྐྱེད་དོ། །དངོས་གཞི་རྣལ་འབྱོར་གསལ་
གདབ་ནི། ཨེ་མ་ཧོ། ཆོས་ཀུན་གདོད་ནས་རྣམ་དག་པའི། །མི་འགྱུར་ལྷུན་
རྫོགས་ཡེ་ཤེས་གདངས། །སྣང་སྟོང་ཟང་ཐལ་གཉུག་མའི་དལ། །མ་
བསྐྱེད་ཡོངས་གྲུབ་ ཆེན་པོའི་ ཚུལ། །སྣང་ སྲིད་དག་པ་ པདྨ་ འོད། །
བཀོད་པ་རབ་རྫོགས་ཞིང་གི་དབུས། །ཆུ་སྐྱེས་ཉིན་བྱེད་གདན་སྟེང་དུ།།
གཞི་ལུས་ ཡེ་ཤེས་ཌཱཀྐིའི་སྐུ། །བདེ་སྟོང་ཉམས་འགྱུར་རབ་རྫོགས་
ཤིང༌། །རིན་ཆེན་རུས་པའི་རྒྱན་གྱིས་སྤྲས། །གྲི་ཐོད་བརྐྱང་བསྐུམ་དོར་
སྟབས་མཛེས། །སྤྱི་གཙུག་པདྨ་ཉི་ཟླའི་སྟེང༌། །ངོ་བོ་འགྱུར་མེད་ཆོས་
སྐུའི་ཀློང༌། །རང་བཞིན་འོད་གསལ་ལོངས་སྤྱོད་རྫོགས། །ཐུགས་ རྗེ་
འགགས་མེད་སྤྲུལ་བའི་སྐུ། །སྐུ་གསུམ་དབྱེར་མེད་དོན་གྱི་ལྷ། །རྡོ་རྗེ་
འཆང་དངོས་གཞན་ཕན་པ། །མཛེས་འཛུམ་པཎྜི་ཏ་ཡི་ཆས། ། སེམས་
256



འདོན་ཆོག་ཕྱོགས་བསྡུས།
ཉིད་ངལ་གསོའི་ཕྱག་རྒྱ་ཅན། །སྣང་སྟོང་འགྱུར་མེད་ཡེ་ཤེས་ཀྱི། །རང་
རྩལ་མ་འགག་རྩ་བ་གསུམ། །གང་འདུལ་རྣམ་རོལ་ཕྱོགས་དུས་ཀྱི། །
རྒྱལ་ བ་ རབ་ འབྱམས་ སྲས་ དང་བཅས། །མ་ཚང་མེད་པའི་ངོ་བོར་
རྫོགས། །གནས་གསུམ་ཡི་གེ་གསུམ་གྱིས་མཚན། །དེ་ལས་འཕྲོས་
པའི་འོད་ཟེར་གྱིས། །སྐུ་གསུམ་རྒྱལ་བ་རྒྱ་མཚོའི་ཚོགས། །མ་ལུས་
སྤྱན་དྲངས་དབྱེར་མེད་བསྟིམས། ། ཨོ། རང་སྣང་རྣམ་དག་ཕོ་བྲང་
དང༌། །ལྔ་ལྡན་པདྨ་བཀོད་པ་ནས། །རྗེ་བཙུན་བླ་མ་སྤྱན་འདྲེན་ན། །
ཐུགས་ རྗེས་བུ་བཞིན་ དགོངས་མཛོད་ལ། །རྩ་ གསུམ་ རྒྱལ་ བ་ སྲས་
བཅས་དང༌། །དབྱེར་མེད་རིགས་ཀྱི་བདག་པོ་རུ། །སྤྱི་གཙུག་འཁོར་
ལོའི་རྒྱན་དུ་གཤེགས། །འདི་ནས་བྱང་ཆུབ་མ་ཐོབ་བར། །འབྲལ་མེད་
རྗེས་སུ་བཟུང་ནས་ཀྱང་། །གསང་བ་གསུམ་གྱི་བྱིན་ཆེན་ཕོབ། །མཆོག་
དང་ཐུན་མོང་དངོས་གྲུབ་སྩོལ། །མ་ཧཱ་གུ་རུ་ས་མ་ཡ་ཛ༔ ཀྱེ། བླ་མ་རྡོ་
རྗེ་འཆང་ཆེན་པོ། །བདག་སོགས་མགོན་མེད་རྣམས་ཀྱི་སྐྱབས། །ཁྱོད་
ལས་རེ་ས་གཞན་མེད་པས། །གདུང་བ་དྲག་པོས་གསོལ་བ་འདེབས། །
གུས་པས་ཕྱག་འཚལ་མཆོད་པ་འབུལ། །སྡིག་ལྟུང་ཀུན་བཤགས་དུས་
གསུམ་གྱི། །དགེ་ལ་ཡི་རང་ཆོས་འཁོར་བསྐལ། །མྱ་ངན་མི་འདའ་
བཞུགས་ གསོལ་འདེབས། །དགེ་བས་བྱང་ཆུབ་མཆོག་ཐོབ་ཤོག །
རྒྱལ་ དང་ རྒྱལ་ སྲས་ ཇི་ སྙེད་ ཀྱིས། །གདུལ་ བར་ མ་ནུས་ སྐལ་ ངན་
བདག །ཁྱེད་ཀྱིས་ཐུགས་རྗེས་མ་བཟུང་ན། །ངན་འགྲོའི་གཡང་ལས་
257



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སུ་ཡིས་སྐྱོབ། །ཀྱེ་མ་དྲིན་ཅན་ཆོས་ཀྱི་རྗེ། །བཟོད་དཀའ་སྲིད་པའི་ཆུ་
གཏེར་དུ། །བྱིངས་པ་བདག་འདྲ་མི་སྐྱོབ་ན། །སྙིང་རྗེའི་མངའ་བདག་
ཇི་ལྟར་རུང་། །ངེས་པར་ཐུགས་རྗེའི་སྤྱན་གྱིས་གཟིགས། །བྱམས་ཆེན་
སྙིང་རྗེའི་ཐུགས་ཀྱིས་དགོངས། །ཐབས་མཁས་ནུས་པའི་སྟོབས་བསྐྱེད་
དེ། །བདག་རྒྱུད་བྱིན་གྱིས་བརླབ་ཏུ་གསོལ། །ཨ་འཐས་འཁྲུལ་སྣང་སྒྱུ་
མའི་ཚུལ། །གཏད་མེད་ རང་སར་གྲོལ་བ་དང༌། །ཞེན་འཛིན་བློ་ཡི་
འཆིང་བ་ཀུན། །ཡེ་གྲོལ་ཆེན་པོར་རྟོགས་པར་མཛོད། །རྡོས་བཅས་
ལུས་དང་རླུང་ཁམས་དག །རང་དང་ཆོས་ཉིད་ཆེན་པོ་རུ། །གདོད་ནས་
གྲོལ་བའི་གཤིས་ཐོག་ཏུ། །ཚེ་འདིར་ཕྱིན་པར་བྱིན་གྱིས་རློབས། །ཨེ་
མ་རང་བྱུང་རྡོ་རྗེ་སེམས། །ངོ་བོ་ཉིད་སྐུའི་བླ་མའི་ཞལ། །བློས་བྱས་
ཉམས་ཀྱིས་མ་བཅིང་བར། །མངོན་སུམ་རྗེན་པར་རྟོགས་བྱིན་རློབས།།
ཞེས་མོས་གུས་དྲག་པོས་གསོལ་འདེབས་ལ་བརྩོན་པ་གལ་ཆེ་ཞིང༌། གྲངས་བསགས་ན། ཨེ་
མ་ཧོ། སྐྱབས་གནས་ཀུན་གྱི་མཁྱེན་བརྩེའི་གཏེར། །དྲིན་ཆེན་བླ་མ་རྡོ་
རྗེ་འཆང༌། །སྙིང་ནས་གུས་པས་གསོལ་བ་འདེབས། །ཚེ་རབས་ཀུན་ཏུ་
ཐུགས་རྗེས་ཟུང་། །དགོངས་བརྒྱུད་རྟོགས་པའི་བྱིན་ཆེན་ཕོབ། །ཉིད་
དང་དབྱེར་མེད་རོ་གཅིག་མཛོད། །ཨོཾ་མ་ཧཱ་གུ་རུ་པཱ་ར་ཧི་ཏ་པྲ་བྷ་སརྦ་
སིདྡྷི་ཨཱཿཧཱུྃ༔ ཞེས་པས་གསོལ་བཏབ་བླ་མ་ཡི། །གནས་གསུམ་ཨོཾ་ཨཱཿཧཱུྃ་
གསུམ་ལས། །འོད་ཟེར་རིམ་དང་གཅིག་ཆར་འཕྲོས། །བདག་གཞན་
ལུས་ངག་ཡིད་ལ་ཐིམ། །སྒོ་གསུམ་ལས་སྒྲིབ་བག་ཆགས་སྦྱངས། །
258



འདོན་ཆོག་ཕྱོགས་བསྡུས།
དབང་བཞིའི་ལམ་གྱི་ཡེ་ཤེས་དང༌། །རྣམ་གྲོལ་སྐུ་བཞི་མངོན་གྱུར་
བསམ། །བསམ་བརྗོད་བྲལ་བའི་གཤིས་ཉིད་དུ། །ངེས་ཤེས་སྙེམས་
བྲལ་སོ་མར་གློད། །བླ་མ་ཆོས་སྐུའི་རང་ཞལ་བལྟ། །རྗེས་ལ་བསྔོ་སྨོན་བྱ་བ་
ནི། ཧོ། སྣང་སྲིད་ཡེ་ནས་དག་པ་ཆེ། །བླ་མ་མཆོག་གི་དགོངས་ཀློང་
ལས། །གཡོ་མེད་མོས་གུས་མཐར་ཕྱིན་པས། །ཚེ་འདིར་གདོད་མར་
གྲོལ་བར་ཤོག །དེ་ལས་སླར་ཡང་གང་འདུལ་གྱི། །ཐུགས་རྗེའི་རྣམ་
འཕྲུལ་ཚད་མེད་པས། །འཁོར་བ་སྟོངས་ཀྱི་བར་དག་ཏུ། །རླབས་ཆེན་
འགྲོ་དོན་མཐར་ཕྱིན་ཤོག །གཞན་ཡང་མཐོང་ཐོས་དྲན་རེག་གཙོས། །
མཁའ་མཉམ་ཡིད་ཅན་མ་ལུས་པ། །འདྲེན་པའི་དེད་དཔོན་བདག་གྱུར་
ཏེ། །ཐམས་ཅད་སངས་རྒྱས་སར་འགོད་ཤོག །དེ་སྐད་བླ་མའི་རྣལ་འབྱོར་འདི།།
རྡོ་རྗེའི་མཆེད་ཀྱི་བཀས་སྐུལ་ཏེ། །ཀུན་རྨོངས་ནཱ་ཐའི་མིང་ཅན་གྱིས། །དད་པའི་གསོས་སུ་མདོ་
ཙམ་བྲིས། །སརྦ་དཱ་ཀཱ་ལྱཱ་ཎཾ་བྷ་ཝནྟུ། །
༄༅། །བླ་མའི་རྣལ་འབྱོར་ཡེ་ཤེས་མཆོག་གཏེར། །
ན་མ་སརྦ་གུ་རུ་བྷེ། དངོས་གྲུབ་ཀུན་བདག་བླ་མ་ལ། །བཏུད་དེ་དེ་ཉིད་སྒྲུབ་པའི་ཐབས།།
ཡེ་ཤེས་མཆོག་གཏེར་འདིར་དགོད་བྱ། ། དད་དམ་ཆོས་གུས་སྲོག་འཛིན་པ། །སྐལ་ལྡན་ཚེ་འདིར་
གྲོལ་འདོད་པའི། །བླ་མ་སྒྲུབ་པའི་རིམ་པ་ལ། །རྒྱུན་གྱི་རྣལ་འབྱོར་འདི་ལྟར་བསྒོམ། ། ཧོ། སྐུ་
གསུམ་སྤྱི་གཟུགས་བླ་མ་ལ། །བྱང་ཆུབ་བར་དུ་སྐྱབས་སུ་མཆི། །འགྲོ་
རྣམས་སངས་རྒྱས་སར་འགོད་ཕྱིར། །ཟབ་མོའི་རྣལ་འབྱོར་བསྒོམ་པར་
བགྱི། ། ཨཱཿ སྣང་སྲིད་དག་པ་ཡུམ་ལྔའི་ཀློང་། །གནས་ཡུལ་རང་སྣང་
259



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
པདྨ་འོད། །རྒྱན་བཀོད་ཕུན་སུམ་ཚོགས་པའི་དབུས། །ཆུ་སྐྱེས་འདབ་
སྟོང་ཉི་མའི་སྟེང་། །རང་ཉིད་མཚོ་རྒྱལ་དཀར་མོ་ནི། །གཞོན་ཚུལ་རིན་
ཆེན་ རུས་པས་བརྒྱན། །དབུ་ སྐྲ་ཕྱེད་བཅིང་ ཟལ་བུ་འཁྲོལ། །ཕྱག་
གཡས་གསེར་གྱི་རྡོ་རྗེ་དང༌། །གཡོན་པས་ཚེ་ཡི་བུམ་པ་བསྣམས། །
ཞབས་གཉིས་བརྐྱང་བསྐུམ་གར་སྟབས་ཚུལ། །དེ་ཡི་སྤྱི་བོར་པད་ཟླའི་
སྟེང༌། །ཁྱབ་བདག་དཔལ་ལྡན་བླ་མ་ནི། །ཨོ་རྒྱན་ཧེ་རུ་ཀ་ཡི་ཚུལ། །
གཡས་པས་ཅང་ཏེའུ་ནམ་མཁར་འཁྲོལ། །གཡོན་པ་མཉམ་བཞག་
བྷནྡྷ་འཛིན། །རུས་རྒྱན་ཐོར་ཚུགས་སྟག་ཤམ་སྤྲས། །སྣང་སྲིད་ཟིལ་
གནོན་ཡེ་ཤེས་སྐུ། །སྣང་སྟོང་ཆུ་ཟླ་ལྟ་བུར་གསལ། །དེ་ཡི་མཐའ་
བསྐོར་འོད་ལྔའི་ཀློང༌། །བརྒྱུད་གསུམ་བླ་མ་ཡི་དམ་ལྷ། །སངས་རྒྱས་
བྱང་སེམས་མཁའ་འགྲོར་བཅས། །དཔག་ཡས་ནམ་མཁའི་དབྱིངས་
ཁྱབ་བསྒོམ། །གནས་གསུམ་ཡི་གེའི་འཕྲོ་འདུ་ལས། །ཕྱོགས་བཅུའི་
ཞིང་ཁམས་རབ་འབྱམས་དང༌། །ཁྱད་པར་རྔ་ཡབ་དཔལ་རི་ནས། །
རིག་འཛིན་བླ་མ་འཁོར་དང་བཅས། །སྤྱན་དྲངས་དམ་ཡེ་དབྱེར་མེད་
གྱུར། ། ཧཱུྃ༔ ཨོ་རྒྱན་ཡུལ་གྱི་ནུབ་བྱང་མཚམས། །པདྨ་གེ་སར་ སོགས།
གུ་རུ་པདྨ་སིདྡྷི་ཧཱུྃ༔ ཧོ། སངས་རྒྱས་ཀུན་གྱི་ཡེ་ཤེས་གཅིག་བསྡུས་པ། །
བཀའ་དྲིན་མཚུངས་མེད་དཔལ་ལྡན་བླ་མ་ལ། །སྒོ་གསུམ་གུས་པ་ཆེན་
པོས་ཕྱག་འཚལ་ཞིང༌། །ལུས་དང་ལོངས་སྤྱོད་དུས་གསུམ་དགེ་བའི་
ཚོགས། །ཕྱི་ནང་མཆོད་སྤྲིན་རྒྱུན་མི་ཆད་པར་མཆོད། །དུག་གསུམ་
260



འདོན་ཆོག་ཕྱོགས་བསྡུས།
དབང་གྱུར་ཉེས་ལྟུང་སོ་སོར་བཤགས། །རླབས་ཆེན་འགྲོ་དོན་མཛད་
ལ་རྗེས་ཡི་རང་། །ཟབ་རྒྱས་ཆོས་ཀྱི་འཁོར་ལོ་བསྐོར་བ་དང༌། །མྱ་ངན་
མི་ འདའ་ བཞུགས་ པར་ གསོལ་ བ་ འདེབས། །ལེགས་ བྱས་ འདིས་
མཚོན་དུས་གསུམ་དགེ་བའི་ཚོགས། །གཞན་དོན་བླ་མེད་བྱང་ཆུབ་
ཆེན་པོར་བསྔོ། །བདག་དང་མཁའ་མཉམ་འགྲོ་བ་མ་ལུས་པ། །སྐྱེ་ཀུན་
བླ་མ་མཆོག་གིས་རྗེས་བཟུང་སྟེ། །སྨིན་གྲོལ་བདུད་རྩིའི་བཅུད་ལ་
ལོངས་སྤྱོད་ནས། །ནམ་ཞིག་དགོངས་ཀློང་རོ་གཅིག་འདྲེས་པར་ཤོག།
ཧོ། སངས་རྒྱས་ཀུན་དངོས་རིགས་ཀྱི་བདག །བཀའ་དྲིན་སུམ་ལྡན་བླ་
མ་ རྗེ། །ཁྱེད་ལས་ རེ་ ས་ གཞན་མེད་པས། །ཐུགས་ རྗེའི་ སྤྱན་ གྱིས་
གཟིགས་སུ་གསོལ། །འཁོར་ཚེ་ཐོག་མ་མེད་པ་ནས། །ལས་ཉོན་སྡིག་
པས་ཟིལ་གནོན་ཅིང༌། །སྡུག་བསྔལ་གསུམ་གྱི་ཆུ་གཏེར་ཆེར། །རྣམ་
པར་འཁྱམས་པའི་མགོན་མེད་བདག །འདི་ནས་བྱང་ཆུབ་མ་ཐོབ་བར།།
སྐྱིད་སྡུག་ལེགས་ཉེས་ཅི་བྱུང་ཡང་། །ཡིད་ཆེས་མོས་གུས་རྩེ་གཅིག་
པས། །མགོན་པོ་ཁྱོད་ལ་གསོལ་འདེབས་ན། །སྙིང་རྗེའི་གཏེར་ཆེན་
བདག་གི་ཡབ། །ཐུགས་རྗེ་བཏང་སྙོམས་མ་མཛད་པར། །བདག་རྒྱུད་
བྱིན་གྱིས་རླབས་ཏུ་གསོལ། །སྒོ་གསུམ་སྡིག་སྒྲིབ་དག་པ་དང༌། །དབང་
བཞི་བསྐུར་བར་མཛད་དུ་གསོལ། །ལམ་བཞི་འབྱོངས་པར་མཛད་དུ་
གསོལ། །སྐུ་གསུམ་ཐོབ་པར་མཛད་དུ་གསོལ། །མི་བཟད་སྙིགས་མའི་
མཐར་སྐྱེས་ཤིང༌། །རྒྱལ་དང་རྒྱལ་སྲས་གཞན་སུས་ཀྱང༌། །གདུལ་
261



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བར་མ་ནུས་སྐལ་ངན་བདག །ཁྱོད་ཀྱི་ཐུགས་རྗེས་མ་བཟུང་ན། །ངན་
འགྲོ་གདུག་པའི་གཡང་ས་ལས། །སྐྱོབ་པའི་དེད་དཔོན་སུ་ཞིག་འཚོལ།།
ཀྱེ་མ་དྲིན་ཆེན་ཆོས་ཀྱི་རྗེ། །གདུལ་དཀའ་འདུལ་བའི་ཐབས་མཁས་
མཐུ། །དེ་ རིང་བཏང་སྙོམས་མ་མཛད་པར། །ཡེ་ཤེས་ཐུགས་ རྗེའི་
ཤུགས་བསྐྱེད་དེ། །བདག་རྒྱུད་སྨིན་ཅིང་གྲོལ་བར་མཛོད། །ཅེས་ པས་
གསོལ་བཏབ་གདུང་ཤུགས་བསྐྱེད། །ལམ་དབང་ཟབ་མོ་འདི་བཞིན་བླང༌། ། ཨོ། ཁྱབ་
བདག་བླ་མ་ཧེ་རུ་ཀའི། །སྐུ་ཡི་སྨིན་མཚམས་ༀ་དཀར་ལས། །འོད་
ཟེར་ཟླ་ཞུན་ལྟར་འཕྲོས་པས། །སྤྱི་བོར་ཐིམ་པས་ལུས་སྒྲིབ་དག །སྐུ་
ཡིས་ བྱིན་རླབས་བུམ་དབང་ཐོབ། །སྣང་སྟོང་བསྐྱེད་རིམ་བསྒོམ་ལ་
དབང་། །ལུས་རྩ་སྤྲུལ་བའི་སྐུ་རུ་སྨིན། ཨཱ༔ གསུང་གི་ཨཱ་ཡིག་དམར་
གསལ་ལས། །འོད་ཟེར་པད་རག་ལྟ་བུ་འཕྲོས། །མགྲིན་པར་ཐིམ་པས་
ངག་སྒྲིབ་དག །གསུང་གིས་བྱིན་རླབས་གསང་དབང་ཐོབ། །བཟླས་
བརྗོད་ལ་དབང་གསལ་སྟོང་རྟོགས། །རླུང་ཁམས་ལོངས་སྤྱོད་རྫོགས་
སྐུར་སྨིན། ། ཧཱུྃ༔ ཐུགས་ཀའི་ཧཱུྃ་མཐིང་འོད་འབར་ལས། །འོད་ཟེར་
མཐིང་ཞུན་ལྟ་བུ་འཕྲོས། །སྙིང་གར་ཐིམ་པས་ཡིད་སྒྲིབ་དག །ཐུགས་
ཀྱིས་ བྱིན་རླབས་ཤེར་ དབང་ ཐོབ། །བདེ་སྟོང་ གཏུམ་མོ་བསྒོམ་ལ་
དབང་། །ཐིག་ལེ་ཆོས་ཀྱི་སྐུ་རུ་སྨིན། །སླར་ཡང་ཁྱབ་བདག་ཧེ་རུ་ཀའི།།
རྡོ་ རྗེའི་ སྐུ་ ཡི་ གནས་ གསུམ་ལས། །འོད་ཟེར་དཀར་དམར་མཐིང་
གསུམ་འཕྲོས། །བདག་གི་སྒོ་གསུམ་དབྱེར་མེད་འདྲེས། །ཤེས་སྒྲིབ་
262



འདོན་ཆོག་ཕྱོགས་བསྡུས།
དག་ནས་ཐུགས་རྡོ་རྗེའི། །བྱིན་རླབས་ཡེ་ཤེས་དབང་བཞི་ཐོབ། །
བརྗོད་བྲལ་ལྷན་སྐྱེས་དོན་རྟོགས་ཤིང༌། །འོད་གསལ་རྫོགས་ཆེན་
བསྒོམ་ལ་དབང་། །ངོ་བོ་ཉིད་སྐུའི་ས་བོན་སྨིན། །མཐར་ནི་གཞི་ལུས་
རྣལ་འབྱོར་མ། །འོད་ཞུ་བླ་མའི་ཐུགས་ཀར་ཐིམ། ། བློ་བྲལ་རིག་སྟོང་
རྗེན་པའི་ངང༌། །བཅས་བཅོས་མེད་པར་མཉམ་པར་བཞག །ཧོ། བྱིན་
རླབས་འབྱུང་གནས་བླ་མ་རྡོ་ རྗེ་ འཆང་། །མོས་གུས་དད་པས་ཚུལ་
བཞིན་གསོལ་བཏབ་མཐུས། །བདག་དང་མཁའ་མཉམ་འགྲོ་བ་མ་
ལུས་པ། །སྐུ་གསུམ་དབྱེར་མེད་བླ་མའི་ས་ཐོབ་ཤོག །དེ་མ་ཐོབ་པའི་
ཚེ་རབས་ཀུན་ཏུ་ཡང་། །དཔལ་ལྡན་བླ་མ་མཆོག་གིས་རྗེས་བཟུང་སྟེ། །
སྨིན་གྲོལ་ཆོས་ཀྱི་བདུད་རྩིས་རྒྱུད་སྨིན་ཅིང་། །རང་གཞན་དོན་གཉིས་
ལྷུན་གྱིས་འགྲུབ་པར་ཤོག །ཚུལ་འདི་མོས་ལྡན་རེ་བསྐང་སླད། །རྒན་པོ་གུ་ཎས་གང་
ཤར་བྲིས། །དགེ་བས་འགྲོ་ཀུན་ཕྱམས་ཅིག་ཏུ། །ཡེ་ཤེས་བླ་མའི་ས་ཐོབ་ཤོག །
༄༅། །བླ་མའི་རྣལ་འབྱོར་བདེ་སྟོང་ལམ་གྱི་བོགས་འབྱིན།
བླ་མ་དཀྱིལ་འཁོར་ཐམས་ཅད་ཀྱི། །དབང་ཕྱུག་ཆེན་པོར་ཤེས་པའི་བློས། །བསྙེན་ཅིང་
གསོལ་འདེབས་སྒྲུབ་པའི་ཐབས། །དངོས་གྲུབ་མཆོག་སྟེར་འདིར་དགོད་བྱ། །ཐོག་མར་སྐྱབས་
འགྲོ་སེམས་བསྐྱེད་ནི། ཧོ། སྐྱབས་གནས་ཀུན་འདུས་ཐུགས་རྗེའི་གཏེར། །
དཔལ་ལྡན་བླ་མར་སྐྱབས་སུ་མཆི། །འགྲོ་ཀུན་སངས་རྒྱས་སར་འགོད་
ཕྱིར། །ཟབ་མོའི་རྣལ་འབྱོར་བསྒོམ་པར་བགྱི། །ཡན་ལག་བདུན་པ་ནི། ཧོ།
སངས་རྒྱས་ཀུན་དངོས་རིགས་ཀྱི་བདག །ཁྱབ་བདག་དཔལ་ལྡན་བླ་
263



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མ་ ལ། །གུས་ པས་ ཕྱག་ འཚལ་ མཆོད་ པ་ འབུལ། །སྡིག་ ལྟུང་ ཀུན་
བཤགས་དུས་གསུམ་གྱི། །ལེགས་བྱས་རྒྱ་མཚོར་རྗེས་ཡི་རང༌། །སྨིན་
གྲོལ་ཆོས་འཁོར་བསྐོར་བར་བསྐུལ། །འགྲོ་དོན་མཛད་ཕྱིར་བཞུགས་
གསོལ་འདེབས། །དགེ་ཚོགས་འགྲོ་ཀུན་སྒྲོལ་ཕྱིར་བསྔོ། །ཀུན་ཀྱང་བླ་
མེད་བྱང་ཆུབ་ཤོག ། ཨཱ༔ ཐ་མལ་སྣང་ཞེན་རྨི་ལམ་སད་པ་བཞིན། །
ཡེ་ཤེས་རང་སྣང་པདྨོ་བཀོད་པའི་ཞིང་། །ངོ་མཚར་དཔག་ཡས་མཆོད་
པའི་སྤྲིན་གྱི་དབུས། །དྭངས་གསལ་ཆུ་སྐྱེས་ཉི་མའི་གདན་གྱི་སྟེང་། །
རང་ཉིད་ཡེ་ཤེས་ཌཱཀྐི་མཚོ་རྒྱལ་མ། །དཀར་མཛེས་ཡིད་འཕྲོག་གཞོན་
ཚུལ་མཚན་ལྡན་གཟུགས། །ཞབས་ཟུང་བརྐྱང་བསྐུམ་བདེ་བའི་གར་
གྱིས་རོལ། །ཕྱག་གཉིས་གྲི་ཐོད་ཐོར་ཚུགས་རུས་པས་བརྒྱན། །དེ་ཡི་
སྤྱི་བོར་འདབ་སྟོང་ པད་ ཟླའི་དབུས། །ཁྱབ་བདག་བླ་མ་ཡོན་ཏན་
མགོན་ པོ་ ནི། །སངས་ རྒྱས་ ཀུན་ དངོས་ པདྨ་ སམྦྷའི་ ཚུལ། །དཀར་
དམར་མདངས་ལྡན་གཞོན་ནུའི་ཤ་ཚུགས་ཅན། །པན་ཞུ་རྣ་རིང་ཆོས་
གོས་མཐང་ཤམ་གསོལ། །ཐབས་ཤེས་ཕྱག་གིས་རྡོ་རྗེ་བྷནྡྷ་འཛིན། །
ཞབས་གཉིས་ཕྱེད་སྐྱིལ་མུ་མེད་འོད་ཟེར་འཕྲོ། །སྐྱབས་ཀུན་འདུས་
པའི་བདག་ཉིད་ཆེན་པོར་གསལ། །དེ་ནས་མོས་གུས་སྤྱན་དྲངས་པ་ནི། ཧཱུྃ། མ་
ཆགས་པདྨ་ཅན་གྱི་ཞིང་ཁམས་ནས། །འོད་སྣང་དཔག་མེད་མགོན་པོ་
ཚེ་མཐའ་ཡས། །སིདྡྷའི་པད་མཚོར་མཚན་དཔེའི་སྐུར་བཞེངས་པ། །
རིག་འཛིན་རྒྱལ་པོ་རང་བྱུང་པདྨའི་ཞབས། །དེང་འདིར་དཔལ་ལྡན་བླ་
264



འདོན་ཆོག་ཕྱོགས་བསྡུས།
མའི་གསང་གསུམ་གྱི། །ཡེ་ཤེས་ཕུང་པོར་འདུ་འབྲལ་མ་དམིགས་
པའི། །ཡིད་ཆེས་དད་པས་སྙིང་ནས་གསོལ་འདེབས་ན། །གཅིག་དང་
དུ་མར་མི་དམིགས་ཐུགས་ རྗེའི་ གར། །མོས་ པའི་ ཡིད་མཁར་གང་
འདུལ་དེར་སྣང་ཚུལ། །མྱུར་དུ་ཞལ་སྟོན་མཆོག་ཐུན་དངོས་གྲུབ་སྩོལ།།
མ་ཧ་གུ་རུ་བཛྲ་ས་མ་ཡ་ཛ་ཛ༔ བཞུགས་གསོལ་འདེབས་ཤིང་ཚོགས་བསགས་རྒྱུད་
བསྐུལ་ནས། ཧོ། དཔག་ཡས་བསྐལ་པ་རྒྱ་མཚོའི་སྔོན་རོལ་ནས། །གཞན་
ལ་ཕན་དགོངས་ཐུགས་བསྐྱེད་སྨོན་པའི་འབྲས། །དེང་འདིར་བདག་
སོགས་གདུལ་བྱའི་འགྲོ་རྣམས་ལ། །ཐུགས་རྗེའི་སྤྱན་གྱིས་གཟིགས་
ཤིང་དགོངས་སུ་གསོལ། །ཚད་མེད་ཐུགས་རྗེ་ཆེན་པོས་རྟག་པར་ཡང་།།
མགོན་མེད་བདག་སོགས་སྨིན་ཅིང་གྲོལ་བར་དུ། །ཟབ་གསང་བདུད་
རྩིའི་གཏེར་གྱིས་རྗེས་བཟུང་སྟེ། །སྐྱེ་ཀུན་འབྲལ་མེད་བུ་བཞིན་སྐྱོང་དུ་
གསོལ། །བདག་སོགས་ལུས་དང་ལོངས་སྤྱོད་དགེ་ཚོགས་བཅས། །
ཀུན་བཟང་མཆོད་པའི་སྤྲིན་ལྟར་རབ་དམིགས་ཏེ། །རྣམ་གསུམ་དད་
པའི་ཚུལ་གྱིས་ལེགས་འབུལ་ན། །མོས་ལྡན་བསོད་ནམས་སྤེལ་སླད་
བཞེས་སུ་གསོལ། །རྣམ་མང་ ལུས་བཏུད་བསྟོད་དབྱངས་རྒྱ་མཚོར་
བཅས། །ཞིང་རྡུལ་གྲངས་མཉམ་དད་པས་ཕྱག་འཚལ་ཞིང་། །ཐོག་
མེད་སྡིག་ལ་འགྱོད་པའི་སྨྲེ་ངག་གིས། །གདུང་བའི་ང་རོས་སྙིང་ནས་
མཐོལ་ཞིང་བཤགས། །རླབས་ཆེན་ཐུགས་བསྐྱེད་མཐུ་ཡིས་ གདུལ་
དཀའི་འགྲོ། །དཔག་མེད་དོན་མཛད་འཕགས་པའི་རྣམ་ཐར་ལ། །དད་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གུས་དང་བས་སྙིང་ནས་ཡི་རང་ཞིང་། །རྒུད་པ་མང་ལྡན་འགྲོ་འདི་ཇི་
སྲིད་བར། །ཐུགས་རྗེ་མཆོག་གིས་སྐྱོང་སྟེ་བཞུགས་གསོལ་འདེབས། །
ལོང་བ་ལྟ་བུའི་མགོན་མེད་གདུལ་བྱ་ལ། །ཟབ་ཅིང་རྒྱ་ཆེའི་ཆོས་ཉིད་
སྣང་ཆེན་གྱིས། །གནས་སྐབས་མཐར་ཐུག་ཕན་བདེའི་མཆོག་སྩོལ་
བའི། །འཇིག་ རྟེན་ སྒྲོན་ མེ་ མཛད་དེ་ རྟག་ བཞུགས་ གསོལ། །ཀྱེ།
བཀའ་དྲིན་སུམ་ལྡན་ཁྱབ་བདག་རྡོ་རྗེ་འཆང་། །ཐུགས་རྗེའི་སྤྱན་གྱིས་
བུ་བཞིན་བདག་ལ་གཟིགས། །རྒྱལ་དང་རྒྱལ་སྲས་མང་པོས་ལན་
བརྒྱར་ཡང་། །གདུལ་བར་མ་ནུས་མགོན་མེད་བདག་ཅག་ལ། །སྐྱབས་
དང་རེ་ས་གཞན་ན་མ་མཆིས་པས། །སྙིང་རྗེའི་མངའ་བདག་ཁྱོད་ཀྱིས་
གདུལ་དཀའི་འགྲོ། །ཡལ་བར་མ་འདོར་ཐུགས་ རྗེའི་ཤུགས་བསྐྱེད་
ལ། །དོན་བརྒྱུད་དགོངས་པའི་བྱིན་ཆེན་དུས་འདིར་ཕོབ། །བློས་བྱས་
འཁྲུལ་པའི་འཆིང་བ་རང་སར་གྲོལ། །སྣང་སེམས་གཏད་མེད་ཟང་
ཐལ་ འབྱམས་ཀླས་པའི། །མཉམ་རྗེས་རེས་འཇོག་མེད་པའི་རྟོགས་
ཚད་སྤོར། །གཞི་གྲོལ་ཆོས་ཉིད་ཆེན་པོར་བྱང་ཆུབ་སྟེ། །མགོན་པོ་ཁྱོད་
ཀྱི་དགོངས་ཀློང་རོ་གཅིག་ཤོག །བཛྲ་གུ་རུ་འཛབ་ཏུ་བཟླ། །མཐར་ནི་གསོལ་གདབ་
དབང་བཞི་བླང་། །ཐུགས་ཡིད་བསྲེས་ཏེ་མཉམ་པར་བཞག །དགེ་བ་བསྔོ་ཞིང་སྨོན་ལམ་གདབ། །
སྤྱོད་ལམ་གནས་སྐབས་ཐམས་ཅད་དུ། །བླ་མའི་སྣང་བ་མ་བྲལ་ན། །ཚེ་འདིར་མཆོག་གི་དངོས་
གྲུབ་ཐོབ། །དེ་སྐད་མོས་ལྡན་དག་སྣང་ཅན། །འགའ་ཡི་བཞེད་ངོ་མི་བཟློག་ཙམ། །དུས་མཐར་
སྐྱེས་པའི་སྙོམ་ལས་པ། །རྟ་མགྲིན་མགོན་པོས་གང་ཤར་བྲིས། །དགེ་བས་དོན་གཉིས་མཐར་ཕྱིན་
ཤོག །
266



འདོན་ཆོག་ཕྱོགས་བསྡུས།
༄༅། །བླ་མའི་རྣལ་འབྱོར་དང་འབྲེལ་བའི་ཚོགས་མཆོད་
བསྡུས་པ་དཔལ་གྱི་བུམ་བཟང་།
བསོད་ནམས་ ཚོགས་ ཀྱི་ཞིང་ཀུན་ལས། །མཆོག་ཏུ་བསྔགས་ པ་རྩ་ གསུམ་གྱི། །སྤྱི་
གཟུགས་དཔལ་ལྡན་བླ་མ་ལ། །བརྟེན་ནས་ཚོགས་གཉིས་སྤེལ་བའི་ཐབས། །དོན་གཉིས་དཔལ་
ཀུན་འཇོ་བའི་གཞི། ། ཚོགས་མཆོད་དཔལ་གྱི་བུམ་བཟང་བསྟན། །མོས་གུས་དམ་ཚིག་སྲོག་
འཛིན་པའི། །སྐལ་ལྡན་འདུས་པ་ཕོ་མོ་ཡིས། །ཐབས་ཤེས་བཟའ་བཅའི་རིགས་སོ་ཅོག །བླང་
དོར་མེད་པའི་ལོངས་སྤྱོད་དུ། །འབྱོར་ཚད་བཤམས་ཏེ་མོས་གུས་དང་། །སྣང་སྲིད་གཞིར་བཞེངས་
ཏིང་འཛིན་གདེང༌། །ཟུང་དུ་འབྲེལ་བས་འདི་སྐད་དོ། ། ཨཱཿ སྟོང་ཆེན་རྡོ་རྗེ་བཙུན་
མོའི་ བྷ་ག་རུ། །སྣང་ རིག་བདེ་ཆེན་ཐབས་ཀྱི་རྫས་སྦྱར་ཏེ། །ཟུང་
འཇུག་ལྷན་སྐྱེས་འོད་གསལ་མཆོག་དགའི་སྤྲིན། །ནམ་མཁའ་མཛོད་
ཀྱི་གཏེར་ཆེན་འབྱམས་སུ་ཀླས། །ཨ་ཧོ་མ་ཧ་སུ་ཁ་མེ་གྷ་ལ་མུ་ཏྲ་ཡོ་ཀི་
བྷཾ། ཧཱི། གཞི་དབྱིངས་མི་འགྱུར་དག་པ་ཆེན་པོ་ལས། །གཞི་སྣང་སྒྱུ་
འཕྲུལ་དྲྭ་བའི་ཡེ་ཤེས་གར། །ཁྱབ་བདག་བླ་མ་དཀྱིལ་འཁོར་ཀུན་གྱི་
གཙོ། །རྩ་གསུམ་རབ་འབྱམས་རྒྱ་མཚོའི་ཚོགས་དང་བཅས། །བདེ་
སྟོང་ཚོགས་ཀྱི་འདུ་བར་སྤྱན་འདྲེན་ན། །འཁོར་འདས་རོ་མཉམ་སྒྱུ་
མའི་རོལ་རྩེད་ཀྱིས། །དགའ་ཆེན་ཆགས་པའི་རོལ་མོ་ཅི་དང་ཅིས། །
དགྱེས་ཉམས་ཟག་མེད་ཆེན་པོར་སྐུ་བསྐྱོད་འཚལ། །ཨ་ལ་ལ་ཧོ་ས་མ་
ཡཱ་ཛ་སིདྡྷི་ཧོ། ཧོ། མི་ཤིགས་དཔྱིད་ཀྱི་ཐིག་ལེའི་བཅུད་རྫོགས་པའི། །
ལྷན་སྐྱེས་ཟག་མེད་དགའ་བ་ནམ་མཁའི་གཟུགས། །མཁའ་ཁྱབ་ཡེ་
ཤེས་འཁོར་ལོའི་དམ་ཚིག་གིས། །བླང་དོར་བྲལ་བའི་ཐུགས་དམ་
267



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དགྱེས་པར་བསྐྱེད། །མ་ཧ་སུ་ཁ་ཛྙཱ་ན་ར་ག་ཡ་མི་སྟི། ཨཱུ རང་གཞན་
རྣམ་པར་དག་པའི་ཡེ་ཤེས་ལ། །ཀུན་རྟོག་འཆལ་བར་སྤྱོད་པའི་བློས་
བྱས་ཀྱིས། །སྤང་བླང་མཚན་མར་གོལ་པའི་རྟོག་སྒྲིབ་ཚོགས། །གཉིས་
མེད་མཉམ་པ་ཆེན་པོར་སྦྱངས་ཤིང་བཤགས། །ས་མ་ཡ་ཤུདྡྷེ་ཨ། ཧཱུྃ༔
སྐྱེ་མེད་ཞི་བ་ཆེན་པོའི་ངང་ཉིད་ལས། །འགག་མེད་ཐུགས་རྗེ་ཐབས་ཀྱི་
སྐུར་ཤར་བའི། །བླ་མ་ཧེ་རུ་ཀ་དཔལ་དགོངས་སྤྱོད་ཀྱིས། །གཟུང་
འཛིན་དགྲ་གདོན་མཉམ་ཉིད་དབྱིངས་སུ་བསྒྲལ། །བག་ཆགས་སྣང་
ཞེན་དབུ་མའི་ངང་དུ་སྦྱོར། །ཏ་ན་ག་ན་ཨ་ལ་ལ་ཧོ། ཨེ་མ་ཧོ། ཡུལ་
དང་དབང་པོ་སྦྱོར་བ་ལས། །སྣང་སྟོང་ཡེ་ཤེས་ལྷན་སྐྱེས་རོ། །ཟག་
མེད་བདེ་ཆེན་ཐིག་ལེ་རུ། །དགྱེས་པ་མཆོག་གིས་ལོངས་སྤྱོད་རོལ། །
ཨ་ལ་ལ་ཧོ། ཧཱུྃ་བྷོ། རིག་རྩལ་རོལ་བའི་ལྷག་སྡུད་ཚོགས། །འདིར་
གཤེགས་དཔལ་གྱི་དམ་ཚིག་དགོངས། །སྣང་ཞེན་བག་ཆགས་ལྷན་
སྐྱེས་ཀྱི། །ཁུ་རྡུལ་རླུང་སེམས་ཕྲ་བའི་ཆ། །དུས་གསུམ་དུས་མེད་དྷུ་
ཏིའི་དབྱིངས། །རང་སར་དྭངས་པའི་འཕྲིན་ལས་མཛོད། །ས་མ་ཡ་ཙིཏྟ་
ཨ་ནུ་པཱ་ལ་ཧཱུཾ། ཧོ། རྡོ་རྗེ་གདན་གསུམ་གྲོང་ཁྱེར་དུ། །དགྱེས་མཉམ་
ཚོགས་ཀྱི་མཆོད་པ་ཡིས། །ལྷན་སྐྱེས་འདུ་བ་མཉེས་གྱུར་ནས། །འཁོར་
ལོ་ཚོགས་ཆེན་འབྲས་སྨིན་ཤོག །ཨ་ཧོ། དགའ་བ་ཆེན་པོ་ཟག་པ་
མེད། །བདེ་བ་ཆེན་པོ་འདུས་མ་བྱས། །བདེ་མཆོག་འགྱུར་མེད་བླ་མའི་
ཞལ། །འདུ་འབྲལ་མེད་པའི་བཀྲ་ཤིས་ཤོག །རྡོ་རྗེ་ཆགས་པའི་དམ་ཚིག་གིས། །
268



འདོན་ཆོག་ཕྱོགས་བསྡུས།
ཟག་བཅས་རྒྱུ་འབྲས་སྦྱངས་པའི་ཐབས། །མཆོག་ཏུ་གསང་བའི་མན་ངག་འདི། །སྐལ་བ་ཅན་གྱི་
དཔལ་དུ་གྱུར། །མོས་ལྡན་རེ་བ་བསྐང་བའི་ཕྱིར། །ནཱ་ཐའི་མིང་གིས་ཐོལ་བྱུང་བྲིས། །དགེ་བས་
ཁམས་གསུམ་ཡོངས་སྒྲོལ་ཤོག །
༄༅། །ཡང་ཟབ་རྡོ་རྗེའི་ཚེ་སྒྲུབ་འཆི་མེད་བཅུད་ལེན།
དྷི༔ འཆི་མེད་ཚེ་ཡི་ལྷ་ལ་འདུད༔ དུས་མཐར་ལས་ཅན་སྐྱེས་བུ་ཡི༔ དུས་མིན་འཆི་བའི་
འཇིགས་སྐྱོབ་ཅིང༔ རྡོ་རྗེའི་ཚེ་མཆོག་སྒྲུབ་པའི་ཐབས༔ ཡང་སྙིང་འཆི་མེད་བཅུད་ལེན་ནི༔ སྤྲོས་
མེད་རྒྱུན་གྱི་རྣལ་འབྱོར་བསྟན༔ སྐྱབས་སེམས་ཚོགས་བསགས་སྤྱི་ལྟར་བྱ༔ ཧཱུྃ༔ ཆོས་ཀུན་
གདོད་ནས་སྐྱེ་འགགས་ བྲལཿ དབྱིངས་ ཀྱི་རང་ རྩལ་ ཡེ་ཤེས་དལ
མཁའ་ལ་འཇའ་ཚོན་ཤར་བ་ལྟརཿ ཕྱི་སྣོད་འོད་ལྔའི་གཞལ་ཡས་ཁང་
རྒྱ་ཁྱོན་ཚད་མེད་རྒྱན་བཀོད་རྫོགསཿ དེ་དབུས་པད་ཉི་དགྲ་བགེགས་
སྟེངཿ འགྱུར་མེད་རིག་སྟོང་བྱ་གྷི༔ དུས་མཐའི་མེ་འདྲའི་གཟི་བྱིན་
འབརཿ མི་བཟད་གར་དགུའི་ཉམས་ཀྱིས་སྒེག རྡོ་རྗེ་ཐོད་དབྱུག་ཐོད་
ཁྲག་འཛིན༔ རང་སྣང་དཔལ་གྱི་ཆས་བཅུས་སྤྱསཿ དེ་ཡི་སྤྱི་བོར་པད་
ཟླའི་སྟེང་ འཆི་མེད་རིག་འཛིན་པདྨ་འབྱུང་༔ དམར་གསལ་ལོངས་
སྤྱོད་རྫོགས་སྐུའི་ཆསཿ མཉམ་བཞག་ཚེ་ཡི་བུམ་པ་འཛིན༔ སྲིད་ཞིར་
མི་ གནས་ སྐྱིལ་ཀྲུང་བཞུགས༔ རང་འོད་བདེ་ཆེན་གོས་ དཀར་མོ༔
གསང་བ་ཡེ་ཤེས་མཚོ་རྒྱལ་ཡུམ༔ དམར་གསལ་སྒེག་ཆགས་རུས་པས་
བརྒྱན༔ མདའ་དར་ཚེ་བུམ་བསྣམས་པས་འཁྲིལཿ ཡབ་ཡུམ་སྣང་སྟོང་
འདུ་འབྲལ་མེདཿ རྩ་གསུམ་རབ་འབྱམས་འདུས་པའི་སྐུ༔ མ་བསྐྱེད་
269



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཡོངས་གྲུབ་ཆེན་པོར་གསལ༔ སྤྱན་འདྲེན་མཆོད་བསྟོད་སྤྲོས་པ་བྲལ
ཡེ་གྲུབ་རང་ངོ་ཤེས་པ་ནི རིག་པའི་མཇལ་ཕྱག་ཆེན་པོ་སྟེ ཚོགས་
ཆེན་ཡེ་རྫོགས་ཨེ་མ་ཧོ༔ ཐུགས་ཀར་ཉི་ཟླའི་གའུའི་དབུསཿ མི་ཤིགས་
སྙིང་པོ་ཡེ་གེ་ཧཱི༔ ཐ་མར་སྔགས་ཀྱི་ཕྲེང་བས་བསྐོརཿ འོད་ཟེར་འཕྲོས་
པས་ སྲིད་ དང་ ཞིའི བརྟན་ གཡོའི་དྭངས་བཅུད་ ཚེ་ དཔལ་ སྟོབས
བཀྲག་དང་གཟི་མདངས་རླུང་སེམས་བཅུད༔ བསྡུས་ནས་ཐུགས་སྲོག་
ཧཱིལ་ བསྟིམ༔ ཁྱད་ པར་ བན་བོན་ སྡེ་ བརྒྱད་ ཀྱིས བསྡུས་ འཕྲོག་
འཁྱམས་ དང༌ ཡལ་བ་ ཡི༔ བླ་ཚེ་འོད་མདངས་ཡལ་ རྣམས་ བསྡུས
ཐུགས་སྲོག་ལ་བསྟིམ་བཅུད་དུ་དྲིལཿ ཚེ་བཅུད་དཀར་དམར་བདུད་
རྩིའི་རྒྱུན རིགས་བདག་ཡབ་ཡུམ་སྦྱོར་མཚམས་ནས༔ སྤྱི་བོར་བབས་
པས་ལུས་ཀུན་བཀང་༔ རྡོ་རྗེའི་ཚེ་ལ་དབང་ཐོབ་བསམཿ ཨཱ་ཧཱིམ་ཧ་
གུ་རུ་ཨ་ཡུ་སིདྡྷི་ཁཾ་ཧཱུཾ་སྭཱ་ཧཱ༔ ཧཱི༔ ཟླ་གམ་དབང་གི་དཀྱིལ་འཁོར་ནས
བཅོམ་ལྡན་མགོན་པོ་ཚེ་དཔག་མེད༔ བདེ་སྟོང་ཡུམ་ཆེན་གོས་དཀར་མོ
གསང་བའི་ཕོ་ཉ་མགྱོགས་མ་བཅསཿ འགྱུར་མེད་སོར་རྟོགས་ཡེ་ཤེས་
ཀྱི༔ དབྱིངས་ལས་མ་གཡོས་ཐུགས་རྗེའི་རྩལ༔ མཐུ་སྟོབས་ནུས་པའི་
ཤུགས་བསྐྱེད་ལ༔ སྐུ་གསུམ་ཡེ་ཤེས་འཁོར་འདས་ཀྱི མི་ཤིགས་ཚེ་
དང་ཡོངས་གྲུབ་སྲོག རྟག་པ་རྒྱུན་གྱི་དཔལ་དང་སྟོབས༔ འབྱུང་ལྔའི་
དྭངས་མ་ཁམས་ལྔའི་བཅུད༔ བླ་ཚེ་ཆད་ཉམས་ཡལ་བ་དང་༔ བན་
བོན་སྡེ་བརྒྱད་ལྷ་སྲིན་གྱིསཿ བརྐུས་འཕྲོག་དབང་དུ་བྱས་པའི་རིགས
270



འདོན་ཆོག་ཕྱོགས་བསྡུས།
ཕྲིན་ལས་བཞི་ཡི་ཕྱག་རྒྱ་དང་༔ སྣང་སྲིད་དབང་བསྒྱུར་རྩལ་ཤུགས་
ཀྱིསཿ བདུད་རྩི་འོད་ཀྱི་རྣམ་པར་བསྡུསཿ རྣལ་འབྱོར་ནང་གི་ལུས་ལ་
བསྟིམ༔ མི་ཤིགས་རྡོ་རྗེའི་ཀློང་ཉིད་དུ འགྱུར་མེད་ཚེ་ཡི་དབང་མཆོག་
བསྐུརཿ སྐྱེ་ཤི་མེད་པའི་དངོས་གྲུབ་སྩོལཿ གཞོམ་གཞིག་བྲལ་བའི་
སྲོག་ཏུ་སྒྲུབ མི་ཤིགས་རྡོ་རྗེ་སྐུ་ལྔའི་ཀློང་༔ དབྱིངས་ལྔ་སྟོང་ཆེན་ཕྱག་
རྒྱ་ཡིསཿ འཕོ་འགྱུར་མེད་པར་རྒྱས་བཏབ་པསཿ སྐྱེ་འཆི་འགྱུར་མེད་ཡེ་
ཤེས་ཀྱི༔ རང་བཞིན་རྟག་བརྟན་རྡོ་རྗེའི་ཆོས འདུས་མ་བྱས་པར་སིདྡྷི་
བྷཾ༔ ཨོཾ་ཨཱཐགུ་རུ་དེ་ཝ་ཌཱཀྐི་ནི་ཨཱ་ཡུ་ཛྷཱ་ན་སིདྡྷི་ཧཱུཾ་དྷརྨ་དྷརྟུ་རཀྟ་ཨཱ༔ ཨོཾ༔
མོ་ཤིགས་ སྐུ་ཡི་དཀྱིལ་འཁོར་ནསཿ སྣང་སྟོང་རྡོ་ རྗེ་ ཚེ་ ཡི་བདག
བཅོམ་ལྡན་མགོན་པོ་ཚེ་མཐའ་ཡསཿ རྡོ་རྗེ་ཚེ་ཡི་མགྱོགས་མ་བཅས
ཨཱ༔ འགགས་མེད་གསུང་གི་དཀྱིལ་འཁོར་ནསཿ བདེ་སྟོང་འགགས་
མེད་ཚེ་ཡི་ལྷ༔ གསང་བའི་ཡུམ་མཆོག་གོས་དཀར་མོ༔ པདྨ་ཚེ་ཡི་ཌཱཀྐི་
བཅས ཧཱུྃ༔ འགྱུར་མེད་ཐུགས་ཀྱི་དཀྱིལ་འཁོར་ནསཿ རིག་སྟོང་ཡེ་
ཤེས་ཚེ་ཡི་བདག ཆོས་སྐུ་ཀུན་ ཁྱབ་ཚེ་ཡི་ལྷ༔ ཚེ་ ལྷ་རིག་འཛིན་
མགྱོགས་མ་བཅས ལྷུན་འགྲུབ་ཡོན་ཏན་རྡོ་རྗེའི་ཚེ༔ གསང་
གསུམ་ཡོངས་གྲུབ་སྐུ་གསུམ་གྱི དངོས་གྲུབ་མཆོག་གི་གཏེར་ཆེན་པོ
དེང་འདིར་སྒྲུབ་མཆོག་བདག་ལ་སྩོལཿ ཧཱ༔ ཕྲིན་ལས་བྱ་གྲུབ་ཡེ་ཤེས་
ཀྱི རང་རྩལ་ལས་བཞིའི་དཔལ་ཡོན་དངཿ རྟག་ཁྱབ་ལྷུན་གྲུབ་བདེ་
བ་ཆེའི དངོས་གྲུབ་འཛད་མེད་དུས་འདིར་སྩོལཿ མ་ཧཱ་སིདྡྷི་པུཊྚི་ཀུ་རུ་
271



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
བྷཾ་ཛྙཱ་ན་དྷརྟ་ཨཱཿཧཱུྃ༔ འཆི་མེད་རྡོ་རྗེའི་ཚེ་སྒྲུབ་པའི༔ ལས་རིམ་སྙིང་པོར་དྲིལ་བ་འདི ཉེར་
མཁོའི་དོན་དུ་ནཱ་ཐ་ཡིསཿ ཀུན་རྟོག་གང་ཤར་བཅོས་མེད་བྲིས༔ དགེ་བས་རྡོ་རྗེའི་ཚེ་ཐོབ་ཤོག༔
སརྦ་མངྒ་ལཾ་དཱ་ནཱ་ཤུ་བྷཾ་བི་ཛ་ཡནྟུ། །
༄༅། །ཚེ་ཕུར་བསྒྲགས་མའི་རྣལ་འབྱོར་ཟབ་མོ།
ཧེ་རུ་ཀ་ལ་ཕྱག་འཚལ་ལོ༔ བླ་མེད་ཡང་གསང་ཐུགས་ཀྱི་བཅུད༔ རྡོ་རྗེ་ཚེ་ཡི་མན་ངག་ནི༔
ཨཱ༔ རིག་སྟོང་ཀ་དག་ངང་ཉིད་ལས༔ ཐབས་མཆོག་བཛྲ་ཀི་ལ་ཡ
དཀར་པོ་རྡོ་རྗེ་ཕུར་པ་འདྲིལཿ ཧེ་རུ་ཀ་ཡི་ཆས་བཅུ་རྫོགསཿ སྐུ་སྨད་རྣོ་
དབལ་ཕུར་བ་ཡིསཿ ཚེ་བདུད་བྱེད་མའི་སྙིང་ལ་གཟིརཿ ཐུགས་ཀར་
ཐིག་ལེ་འོད་ལྔའི་ཀློངཿ ཡེ་ཤེས་སེམས་དཔའ་ཚེ་དཔག་མེད༔ དཀར་
གསལ་ ལོངས་ སྐུ་ཚེ་བུམ་འཛིན༔ དེ་ཡི་ ཐུགས་ ཀར་ སྲིད་དང་ཞིའི
དྭངས་བཅུད་ཉི་ཟླའི་གའུའི་ནང་ མི་ཤིགས་སྙིང་པོ་ཡི་གེ་ཧཱུྃ རྩ་བའི་
སྔགས་ཀྱིས་བསྐོར་བ་ལསཿ འོད་འཕྲོས་སྲིད་ཞིའི་ཚེ་བཅུད་དང་༔ བན་
བོན་སྡེ་བརྒྱད་ཀྱིས་འཕྲོག་དང་ ཡལ་དང་འཁྱམས་པའི་བླ་ཚེ་བཀུག
འོད་དམར་རྣམ་པས་ཧྲིལ་བསྟིམ༔ འཆི་མེད་རྡོ་རྗེའི་སྲོག་འགྲུབ་འགྱུར
ཨོ་ཧྲིཀི་ལ་ཡ་ཧཱུཾ་སིདྡྷི་ཧཱུྃ༔ ཞེས་བཟླས་མཐར་ནི་ཁམས་ལྔའི་སྲོག༔ སྟོང་ཆེན་ཡུམ་ལྔའི་
དབྱིངས་སུ་སྦ གཞོམ་བྲལ་ཆོས་དབྱིངས་རང་གདངས་སྐྱོང༔ དུས་མིན་འཆི་བའི་འཇིགས་པ་སེལ
མཆོག་གི་ཚེ་འགྲུབ་མངོན་འཚང་རྒྱ༔ བདག་འདྲ་ས་མནྟ་བྷ་དྲསཿ གང་ཤར་རྡོ་རྗེའི་ཚིག་ཏུ་བསྐུལ༔
རང་ལ་ཉེར་མཁོའི་དོན་དུ་བཀོད༔ ཨི་ཐི རྒྱ་རྒྱ༔ མ་ཧཱ་ས་མནྟ་ས་ཡ་བྷུ གུ་ཎ་ནཱ་ཐ་ཙིཏྟ་ནི་དྷི་ག་
ག་ན་ཀ་ཁོ་གཉྫི་ར་དྷརྨ་གུ་པཿ ཨ་ཀ་ར་སྲོ་ཝ་བྷ་སྭ་རའོ་ཤུ་བྷཾ༔
272



འདོན་ཆོག་ཕྱོགས་བསྡུས།
༄༅། །དཔལ་ཆེན་རྡོ་རྗེ་སྲིན་པོའི་སྤྲོས་མེད་རྒྱུན་གྱི་རྣལ་འབྱོར།
གསང་བ་བླ་མེད་ཨཱ་ཏིའི་ལུགས༔ སྤྲོས་མེད་རྒྱུན་གྱི་རྣལ་འབྱོར་ནི༔ ཨཱ མ་ཧཱ་ཤྲཱི་ཧེ་
རུ་ཀཿ བདག་ཉིད་སྐད་ཅིག་དྲན་རྫོགས་སུ༔ དཔལ་ཆེན་རྡོ་རྗེ་སྲིན་
པོའི་སྐུ༔ མཐིང་ནག་ཞལ་གསུམ་ཕྱག་དྲུག་པཿ སོགས་ གཞུང་ལྟར་ལས༔
དགའ་བཞི་བདེ་བ་ཆེན་པོར་རོལཿ རང་བྱུང་ཡེ་ནས་འདུས་མ་བྱསཿ མ་
བསྐྱེད་ཡོངས་རྫོགས་དོན་གྱི་ལྷ༔ རང་ཤར་ཡེ་ཤེས་ཀློང་དགུའི་རྩལཿ
བདུན་བརྒྱ་ཉེར་ལྔའི་ལྷ་ཚོགས་ཀུན༔ ཉི་ལས་འོད་ཟེར་ཇི་བཞིན་དུ
སྐུ་མདོག་ཕྱག་མཚན་རྒྱན་ཆ་ལུགསཿ མ་འདྲེས་ཡོངས་རྫོགས་ཆེན་
པོར་གསལཿ དེ་ཡི་ཐུགས་ཀར་འོད་ལྔའི་ཀློང་༔ དབྱིངས་རིག་འགྱུར་
མེད་ཐིག་ལེའི་སྐུ གདོད་མའི་མགོན་པོ་སྟང་དཔྱལ་གྱི༔ སྲོག་གི་གོ་རུ་
ཨོཾ་ཨཱ༔ ཧཱུྃ༔ ཡེ་ཤེས་འོད་ལྔའི་འཕྲོ་འདུ་ལསཿ སྣང་སྲིད་ཡེ་ཤེས་རོལ་
བར་རྫོགསཿ ཨོཾ་ཨཱཿཧཱུྃ༔ བཟླའོ༔ ཡེ་ཤེས་སྲོག་གི་ཐིག་ལེ་ནི ཐབས་
ཤེས་མ་ཆད་སུམ་བརྩེགས་འབརཿ མི་ཕྱེད་རྡོ་རྗེ་རྩེ་དགུ་པཿ དབུས་
དང་ཕྱོགས་མཚམས་འབར་བའི་རཿ ཡི་གེ་འཁོར་ལོའི་དལ་དུ་གྲུབ
སྤྲོ་བསྡུ་ཏིང་འཛིན་རོལ་བ་ཡིསཿ སྡུག་བསྔལ་བདེ་བ་ཆེན་པོར་སྦྱོར
འཁོར་བ་ཆོས་ཀྱི་དབྱིངས་སུ་སྒྲོལཿ མཆོག་ཐུན་ཡེ་གྲུབ་ཆེན་པོ་རྫོགསཿ
ཨོཾ་གུ་རུ་ཤྲཱི་བཛྲ་ཡཀཱ་ཀྲོ་ཏ་ཙིཏྟ་ཧཱུྃ༔ འཁོར་སྔགས་དངཿ ལས་སྦྱོར་སྔགས་ཀྱང་ཅི་
རིགས་བཟླའོ༔ ཟབ་པའི་ཡང་སྙིང་བཅུད་དྲིལ་བ༔ སྤྲོས་མེད་གསང་བའི་ལས་རིམ་ནི༔ སྐལ་བ་
ལྡན་པའི་ནོག་ཆོས་ཏེ ཡང་མཛོད་དམར་པོ་ཨ་ཐོ་རྒྱ༔
273



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །མང་གསང་འཛིན་པ་རང་གྲོལ་གྱི་བརྒྱུད་པའི་གསོལ་
འདེབས་བྱིན་རླབས་ཆར་འབེབས།
གཞི་དབྱིངས་མི་འགྱུར་དོན་གྱི་འོག་མིན་ནས། །ཁྱབ་བདག་དང་
པོའི་སངས་རྒྱས་ཀུན་ཏུ་བཟང༌། །དབྱིངས་ཀྱི་ཡུམ་ཆེན་ཤེས་རབ་ཕར་
ཕྱིན་མར། །གསོལ་བ་འདེབས་སོ་བྱིན་རླབས་ཆར་ཆེན་ཕོབ། །ལྔ་ལྡན་
སྒྱུ་འཕྲུལ་དྲྭ་བའི་ཕོ་བྲང་ནས། །ལོངས་སྤྱོད་ཡོངས་རྫོགས་རིགས་ལྔ་
གངས་ཆེན་མཚོ། །སྟང་དཔྱལ་ཉིད་ལས་མི་གཞན་རིགས་ཀྱི་འཁོར། །
གསོལ་བ་འདེབས་སོ་བྱིན་རླབས་ཆར་ཆེན་ཕོབ། །གང་འདུལ་སྤྲུལ་
སྐུའི་ཞིང་ ཁམས་ རྒྱ་མཚོ་ནས། །མངོན་རྫོགས་རྒྱལ་པོ་སྟོན་པ་བཅུ་
གཉིས་ དང༌ ། །ཞི་ ཆགས་ ཁྲོ་བོའི་ འཁོར་ཚོགས་བསམ་མི་ ཁྱབ། །
གསོལ་བ་འདེབས་སོ་བྱིན་རླབས་ཆར་ཆེན་ཕོབ། །བདེ་སྟོང་འགྱུར་བ་
མེད་པའི་ཕོ་བྲང་ནས། །ཌཀྐིའི་གཙོ་མོ་གསང་བ་ཡེ་ཤེས་ཡུམ། །རྡོ་རྗེ་
ཕག་མོ་ཁྲོས་མ་ལྷ་ལྔའི་ཚོགས། །གསོལ་བ་འདེབས་སོ་བྱིན་རླབས་
ཆར་ཆེན་ཕོབ། །གསང་ཆེན་དྷུ་མ་ཐ་ལའི་གྲོང་ཁྱེར་ནས། །དགའ་རབ་
དཔའ་བོ་སྟོན་པ་དྲི་མ་མེད། །བརྟུལ་ཞུགས་གྲུབ་བརྙེས་ཨ་ཙར་དམར་
པོ་ལ། །གསོལ་བ་འདེབས་སོ་བྱིན་རླབས་ཆར་ཆེན་ཕོབ། །ཧེ་རུ་ཀ་ཡི་
ཚོགས་ཁང་ཆེན་པོ་ནས། །ཐོད་ཕྲེང་རིགས་ལྔ་ཤན་རཀྴི་ཏ། །པདྨ་ཐོད་
ཕྲེང་དགྱེས་ཡུམ་མནྡ་ར། །གསོལ་བ་འདེབས་སོ་བྱིན་རླབས་ཆར་ཆེན་
274



བསས་
འདོན་ཆོག་ཕྱོགས་བསྡུས།
ཕོབ། །དུར་ཁྲོད་མཁའ་འགྲོའི་སྤྲིན་ཕུང་འཁྲིགས་པ་ནས། །བརྟུལ་
ཞུགས་གྲུབ་བརྙེས་དམ་པ་ནག་པོ་དང་། །ཌཀྐིའི་རྗེ་མོ་ལབ་ཀྱི་སྒྲོལ་མ་
ལ། །གསོལ་བ་འདེབས་སོ་བྱིན་རླབས་ཆར་ཆེན་ཕོབ། །ཟབ་གཏེར་
སྨིན་གྲོལ་ཆོས་ཀྱི་ཕོ་བྲང་ནས། །སྔགས་འཆང་གཏེར་ཆེན་ཉི་མ་འོད་
ཟེར་དང༌། །ཟིལ་གནོན་དཔའ་བོ་རྡོ་རྗེ་ཐོགས་མེད་རྩལ། །གསོལ་བ་
འདེབས་སོ་བྱིན་རླབས་ཆར་ཆེན་ཕོབ། །སྣང་སེམས་རོ་གཅིག་རྟོགས་
པའི་ཕོ་བྲང་ནས། །ཧེ་རུ་ཀ་དཔལ་ཁྲག་འཐུང་དཔའ་བོ་དང་། །གསང་
བའི་ཡུམ་ཆེན་དྷརྨ་ཏཱ་རེ་ལ། །གསོལ་བ་འདེབས་སོ་བྱིན་རླབས་ཆར་
ཆེན་ཕོབ། །འཁྲུལ་སྣང་རང་སར་གྲོལ་བའི་ཕོ་བྲང་ནས། །ཐུགས་ཀྱི་
སྲས་མཆོག་རིག་པའི་རལ་གྲི་དང་། །ཆོས་ཀྱི་བདག་པོ་འོད་ཟེར་མཐའ་
ཡས་ལ། །གསོལ་བ་འདེབས་སོ་བྱིན་རླབས་ཆར་ཆེན་ཕོབ། །གཉིས་
འཛིན་རང་སར་ཞིག་པའི་ཕོ་བྲང་ནས། །ཁྱབ་བདག་ཐུབ་བསྟན་ཆོས་
ཀྱི་རྡོ་རྗེ་དང༌། །འཁྲུལ་ཞིག་གཅོད་སྨྱོན་ཆོས་དཔལ་བཟང་པོའི་ཞབས།།
གསོལ་བ་འདེབས་སོ་བྱིན་རླབས་ཆར་ཆེན་ཕོབ། །དད་དམ་འགྱུར་བ་
མེད་པའི་ ཕོ་བྲང་ནས། །སྨིན་གྲོལ་མཆོག་སྩོལ་ཡོན་ཏན་མགོན་པོ་
དང༌། །ལས་ཅན་བརྒྱུད་འཛིན་རིམ་པར་བྱོན་རྣམས་ལ། །གསོལ་བ་
འདེབས་ སོ་ བྱིན་ རླབས་ ཆར་ ཆེན་ ཕོབ། །མཆོག་ ཐུན་ སྤྲིན་ བཞིན་
འཐིབས་པའི་གཞལ་ཡས་ནས། །ཡི་དམ་ཁྲོས་མ་བདུད་འདུལ་མཁའ་
འགྲོའི་ཚོགས། །བཀའ་དང་གཏེར་གྱི་སྲུང་མ་དམ་ཚིག་ཅན། ། གསོལ་
275



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བ་འདེབས་སོ་བྱིན་རླབས་ཆར་ཆེན་ཕོབ། །དེ་ལྟར་མི་ཕྱེད་གདུང་བའི་
ཤུགས་དྲག་པོས། །རྣམ་གསུམ་དད་པས་གསོལ་བ་བཏབ་པའི་མཐུས།།
སྐྱབས་ཡུལ་རྣམས་ཀྱི་ཐུགས་རྗེའི་ཤུགས་བསྐྱེད་ལ། །གསང་གསུམ་ཡེ་
ཤེས་བྱིན་ཆེན་དབབ་ཏུ་གསོལ། །ཨ་འཐས་སྒྱུ་ལུས་རྡོས་བཅས་ཕུང་
པོའི་ཁམས། །ཟག་པ་རང་ཟད་འོད་ཀྱི་སྐུར་སྨིན་ཞིང་། །ལས་རླུང་འགྱུ་
བ་དབུ་མའི་དབྱིངས་སུ་ཐིམ། །གཟུང་འཛིན་ཡེ་གྲོལ་ཆོས་ཟད་མཐར་
ཕྱིན་ཤོག །ཁྱད་ པར་ རོ་སྙོམས་ཆེན་པོའི་བརྟུལ་ཞུགས་ཀྱིས། །རེ་
དོགས་བླང་དོར་ཞེན་པ་རང་ཟད་དེ། །སྣང་སེམས་དབང་བསྒྱུར་འབྲས་
བུའི་དེ་ཉིད་མཐོང་། །བློ་བྲལ་རྟོགས་པའི་རྩལ་ཆེན་རྫོགས་པར་ཤོག །
དེ་ལས་སླར་ཡང་གདུལ་དཀའི་འགྲོ་རྣམས་ལ། །རླབས་ཆེན་སྦྱོར་སྒྲོལ་
མངོན་ཕྱུང་སྤྱོད་པ་ཡིས། །འབྲེལ་ཚད་དོན་ལྡན་འཁོར་བ་དོང་སྤྲུགས་
ཀྱིས། །མཛད་སྤྱོད་རྒྱ་མཚོ་མཐའ་རུ་ཕྱིན་པར་ཤོག །མདོར་ན་བཟང་
ངན་ལས་ཀྱིས་འབྲེལ་བ་ཀུན། །ཤ་ཟ་སྲིན་པོའི་གྲོང་ཁྱེར་དཔལ་གྱི་
རིར། །པདྨ་ཐོད་ཕྲེང་སྲས་ཀྱི་ཐུ་བོ་རུ། །སྐྱེས་ནས་ཚོམ་བུ་གཅིག་ཏུ་སངས་
རྒྱས་ཤོག །ཡང་བ་འཛིན་པ་རང་གྲོལ་གྱི། །གསོལ་འདེབས་བྱིན་རླབསཆར་འབེབསའདི། གཏེར་ཆེན་འོད་
གསལ་རྡོ་རྗེ་ཡི། ། བཀའགནང་རྟེན་འབྲེལམིབཟློག་ཙམ། ། ཚུལའདིར་མོས་ལྡན་རྣལ་འབྱོར་པ། །འཇིགསམེད་ཡོན་
ཏནམགོན་པོ་ཡིས། ཁངཤརཐོལ་བྱུང་ཚུལ་དུ་བཀོད། །དགེ་བས་འཁོར་བ་དོང་སྤྲུགསཤོག །དགེ་ཞིང་བཀྲ་ཤིས་པར་
གྱུར་ཅིག །ཙྪིནིཤཛཡནཱམཱཧསུ་ཤཡནཱབྷོ་ག་ཙ་སཾབནྡྷསྱཔཱུཛིདྷིའི་ཧརཏིསྨ། །
276



འདོན་ཆོག་ཕྱོགས་བསྡུས།
༄༅། །གསོལ་འདེབས་བསམ་པ་ལྷུན་གྲུབ་དང་འབྲེལ་བའི་
མཆོད་ཆོག་ཡིད་བཞིན་དབང་རྒྱལ།
ཨེ་མ་ཧོ༔ ཟབ་པའི་མཐར་ཐུག་བཅུད་དྲིལ་བའི སྒྲུབ་ཐབས་ཡོན་ཏན་གཏེར་མཛོད་ཀྱི༔
ལས་ཚོགས་བསྐྱེད་བཟླས་མཆོད་ཆོག་ནི༔ གཏེར་གཞུང་རྩ་བའི་དགོངས་པ་བཞིན དགོད་ལ་བླ་
མ་མཁའ་འགྲོ་ཡིསཿ བདག་རྒྱུད་བྱིན་རླབས་གནང་བ་སྩོལཿ དེ་ལ་འདིར་ཡིད་བཞིན་ནོར་བུ་མན་
ངག་བཅུ་གསུམ་གྱི་ལས་ཚོགས་ལ་དོན་གསུམཿ སྦྱོར་བ་དངོས་གཞི་རྗེས་སོ༔ དང་པོ་ནི༔ གནས་
བཟང་པོ་ལ་གུ་རུའི་སྣང་བརྙན་རིན་པོ་ཆེའི་འབྱུང་གནས་རས་བྲིས་སོགས་བཀྲམ་པའི་མདུན་དུ་
སྟེགས་བུའི་ཁརཿ རྡུལ་ཚོན་འབྲུ་ཚོམ་སྐབས་དང་སྦྱར་ཞིང་དཀྱིལ་འཁོར་གྱི་དབུས་སུ་གཏོར་མ་
རིན་ཆེན་འབར་བའི་དབྱིབས་ སྨན་ རཀྟ་ཆུ་ གཉིས་ ཉེར་ སྤྱོད་ སོགས་ཅི་འབྱོར་བའི་མཆོད་པ་
བཤམས༔ གཞན་ཡང་མཁོ་བའི་ཡོ་བྱད་འདུ་བར་བྱ༔ གཉིས་པ་དངོས་གཞི་ལཿ དང་པོ་སྐྱབས་སུ་
འགྲོ་བ་ནི༔ མདུན་གྱི་ནམ་མཁར་སློབ་དཔོན་ཆེན་པོ་པདྨ་འབྱུང་གནས་ལ་
ཕྱོགས་ དུས་ རྩ་ གསུམ་རྒྱལ་ བའི་ དཀྱིལ་ འཁོར་ རབ་ འབྱམས་ ཀྱིས་
བསྐོར་བ་མཁའ་ཁྱབ་ཀྱི་རོལ་མོར་སད་པར་གྱུརཿ མ་ཧཱ་གུ་རུ་སརྦ་སིདྡྷི་
ཧཱུྃ༔ ན་མོ༔ སྐྱབས་གནས་མཆོག་གི་གུ་རུ་སྤྲུལ་བའི་སྐུ༔ བསྐལ་བཟང་
སངས་རྒྱས་སྟོང་དང་སེམས་དཔའ་ཡི༔ དགོངས་སྤྱོད་གཅིག་གྱུར་ཁྱོད་
ལ་གདུང་ཤུགས་ཀྱིསཿ ཕྱག་འཚལ་གུས་པས་སྙིང་ནས་སྐྱབས་སུ་མཆི༔
བདག་སོགས་འགྲོ་ཀུན་ཐུགས་རྗེ་ཆེན་པོ་ཡིསཿ ཨོ་རྒྱན་མཁའ་འགྲོའི་
གནས་སུ་དྲང་དུ་གསོལཿ ཨོཾ་ཨཱཿཧཱུྃ་མ་ཧཱ་གུ་རུ་སརྦ་སིདྡྷི་ཧཱུྃ༔ གཉིས་པ་
སེམས་བསྐྱེད་ཡན་ལག་བརྒྱད་པ་ནི༔ སྐྱེས་མཆོག་པདྨ་རྒྱལ་པོ་སྤྲུལ་བའི་སྐུ
གང་གི་ཐུགས་བསྐྱེད་སྨོན་ལམ་ལས་འཕྲོ་ཡིསཿ གདོང་དམར་ཡུལ་དུ་
ཁྱེད་ཀྱིས་ཐུགས་བསྐྱེད་ནས༔ བདུད་དང་མུ་སྟེགས་དམ་སྲིའི་བར་ཆད་
7
77
，



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
ཀུན༔ མྱུར་དུ་སྒྲོལ་མཛད་རྗེས་སུ་བདག་སྒྲུབ་ཀྱི༔ ཕྱི་ནང་བར་ཆད་
དབྱིངས་སུ་བསལ་དུ་གསོལ༔ ཨོཾ་ཨཱཿཧཱུྃ་མ་ཧཱ་གུ་རུ་སརྦ་སིདྡྷི་ཧཱུྃ༔ ཚད་
མེད་ཐུགས་རྗེ་ཆེན་པོ་སྤྲུལ་བའི་སྐུ༔ མགོན་མེད་སྡུག་བསྔལ་གྱུར་པའི་
འགྲོ་རྣམས་ལཿ ཚད་མེད་ཐུགས་རྗེའི་ཤུགས་ཀྱིས་དོན་མཛད་པཿ དམ་
པ་ཁྱེད་ཀྱི་རྗེས་སུ་བདག་སྒྲུབ་ཀྱི༔ སྡུག་བསྔལ་འཁོར་བའི་རྒྱ་མཚོ་ཆེན་
པོ་ལསཿ མྱུར་དུ་བསྒྲལ་ནས་བྱང་ཆུབ་ཐོབ་པར་ཤོག༔ ཨོཾ་ཨཱཿཧཱུྃ་མ་ཧཱ་
གུ་རུ་སརྦ་སིདྡྷི་ཧཱུྃ༔ དུས་གསུམ་རྒྱལ་སྲས་གཅིག་བསྡུས་སྤྲུལ་བའི་སྐུ
དད་པའི་ཞིང་འདིར་གུས་པས་སྤྱན་འདྲེན་ན༔ ཉི་ཟླ་པདྨའི་གདན་ལ་
གཤེགས་ཤིང་བཞུགསཿ བདག་གི་ལུས་དང་ལོངས་སྤྱོད་དགེ་ཚོགས་
ཀུན༔ མཁའ་འགྲོའི་ཚོགས་བཅས་ཁྱེད་ལ་མཆོད་པ་འབུལཿ སྡིག་པའི་
ལས་དང་དམ་ཚིག་སྡོམ་པའི་ཚོགསཿ ཁས་བླངས་དམ་ལས་འདས་པ་
མཐོལ་ལོ་བཤགསཿ རང་དང་གཞན་གྱིས་དགེ་བ་ཅི་བསགས་ པ
ཐར་བའི་རྒྱུར་གྱུར་དགའ་བས་ཡི་རང་ངོ༔ ཞིང་མཆོག་དམ་པ་ཨོ་རྒྱན་
མཁའ་འགྲོའི་གླིང་༔ དེར་བཞུགས་བདག་སོགས་རྟག་པར་ཐུགས་རྗེས་
གཟིགསཿ མྱ་ངན་མི་འདའ་ འགྲོ་བའི་གཉེན་གཅིག་པུ༔ སྐལ་ལྡན་
བདག་ལ་ཐུགས་རྗེའི་སྤྱན་གྱིས་གཟིགས༔ དགེ་བ་མ་ལུས་འགྲོ་བ་ཀུན་
དོན་དུ༔ དམིགས་མེད་རྫོགས་པ་ཆེན་པོའི་ཀློང་དུ་བསྔོ༔ བདག་གཞན་
ཐམས་ཅད་སངས་རྒྱས་སྐུ་ལྔ་ཡི༔ ཡེ་ཤེས་དམ་པ་མྱུར་དུ་ཐོབ་པར་ཤོག
ཨོཾ་ཨཱཿཧཱུྃ་མ་ཧཱ་གུ་རུ་སརྦ་སིདྡྷི་ཧཱུྃ༔ སྔོན་འགྲོའི་ཆོས་གསུམ་རྫོགས་སོ༔ གསུམ་པ་
278



འདོན་ཆོག་ཕྱོགས་བསྡུས།
བགེགས་ལ་བཀའ་བསྒོ་བ་ནི༔ ཨོཾ་བཛྲ་ཀྲོ་ཏ་ཧྱ་གྷི་ཝ་ཧཱུྃ་ཕཊ༔ རང་ཉིད་སྐད་
ཅིག་གིས་དབང་ཆེན་རྟ་མགྲིན་ཁྲོ་གཏུམ་བཟོད་པར་དཀའ་བའི་གཟི་
བྱིན་བསྐལ་བའི་མེ་ལྟར་རབ་ཏུ་འབར་བའི་སྐུར་གྱུརཿ ཨོཾ་སརྦ་བྷུདྡྷ་ཨ་
ཀར་ཤ་ཡ་ཛ༔ ཨོཾ་སརྦ་བིགྷ་ནན་ན་མསརྦ་ཏ་ཐཱ་ག་ཏ སོགས་བྱིན་གྱིས་
རླབས་ པ་ ལན་ གསུམ༔ ཧཱུྃ་ དྷཱི ང་ནི་ཡེ་ནས་མཉམ་ཉིད་ངང་ གིས་ ཁྲོས
མཚན་རྟོག་བགེགས་ ཀྱི་གཤེད་དུ་ཆེར་ རྔམས་ པསཿ གཟུང་འཛིན་
གདོན་གྱི་རྣམ་པར་ཤར་བའི་ཚོགསཿ རྡོ་རྗེ་མངོན་སྤྱོད་རོལ་བའི་དྲག་
ཤུལ་གྱིསཿ མིང་ཡང་མེད་པར་བརླག་པར་འགྱུར་ཏ་རེ ཨོཾ་པདྨ་ཀྲོ་ཏ་
རྒྱ་གྷི་ཝ་གནོད་བྱེད་འབྱུང་པོ་ཨུཏ་ཙ་ཏ་ཡ་ཕཊ༔ བཞི་བ་མཚམས་གཅོད་པ་ནི༔
ཧཱུྃ་ཧཱུྃ༔ རང་བྱུང་འོད་གསལ་ཀུན་ཁྱབ་འདུས་མ་བྱསཿ དེ་བཞིན་ཉིད་
དབྱིངས་རྣམ་པར་དག་པ་ལཿ བགེགས་ཞེས་བྱ་བ་མིང་ཡང་མ་གྲུབ་
པསཿ རིག་རྩལ་འགགས་མེད་ ཡེ་ཤེས་རྡོ་ རྗེའི་ གུརཿ ཡོངས་གྲུབ་
གསང་བའི་མཚམས་ལས་འདའ་མ་བྱེདཿ བཛྲ་ཛྷ་ན་རཀྟ་ཧཱུྃ༔ ལྔ་པ་བྱིན་
དབབ་པ་ནི༔ སྦྱར་སྤོས་སྣ་ཚོགས་ཀྱི་དུད་པ་དང་དར་གྱི་གཡབ་མོས་སྣ་དྲངས་ཏེ་འདི་སྐད་དོ༔ ཧཱུྃ་
ཧཱི ཡུལ་གྱི་མིང་ནི་རྔ་ཡབ་གླིང པདྨ་འོད་ཀྱི་ཞིང་ཁམས་སུ༔ ཡེ་ཤེས་
གཞལ་ཡས་རྒྱ་རེ་ཆེ བཀོད་པ་ལྷུན་རྫོགས་དང་རེ་སྤྲོ༔ པདྨ་ཉི་ཟླ་
བཀྲག་རེ་གསལཿ ལྔ་ལྡན་འོད་ཀྱི་ཀློང་དཀྱིལ་ན༔ རིགས་འདུས་པདྨ་
ཐོད་ཕྲེང་དངཿ རྒྱལ་ཡུམ་མཁར་ཆེན་མཚོ་རྒྱལ་ལཿ རིག་འཛིན་རྒྱ་
མཚོའི་ འཁོར་ གྱིས་ བསྐོརཿ གནས་ གསུམ་ མཁའ་ འགྲོ་ སྤྲིན་བཞིན་
279



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཏིབསཿ བྱིན་ཆེན་ངོ་མཚར་རྨད་དུ་བྱུང༔ རྡོ་ རྗེ་ གསུམ་ གྱི་དཀྱིལ་
འཁོར་ནསཿ འདུ་འབྲལ་མེད་པའི་ཡེ་ཤེས་ཀྱིསཿ དབང་ཆེན་དབང་གི་
ཆར་རྒྱུན་ཕོབཿ འགྱུར་མེད་དགོངས་པའི་རྩལ་བསྐྱེད་ལ སྣོད་བཅུད་
དཀྱིལ་འཁོར་གསུམ་དུ་བསྒྱུརཿ ཐ་མལ་ཞེན་འཛིན་དབྱིངས་སུ་སོལ༔
བདེ་ཆེན་འགྱུར་མེད་བྱིན་ཕོབ་ཅིག༔ ཨོཾ་ཨཱཿཧཱུྃ་མ་ཧཱ་གུ་རུ་དེ་ཝ་ཌཱཀྐི་ནི་
སརྦ་མ་ཡ་ཛྷཱ་ན་ཨ་བེ་ཤ་ཡ་ཨ་ཨ༔ དྲུག་པ་བསྐྱེད་པའི་ཏིང་འཛིན་ནི༔ ༀ་ཨཱ་ཧཱུྃ་
མ་ཧཱ་གུ་རུ་སརྦ་སིདྡྷི་ཧཱུྃ༔ རྣམ་དག་འོད་ལྔ་རྡོ་རྗེའི་གཞལ་ཡས་ཁངཿ ཕྱི་
ནང་མེད་པ་རིན་ཆེན་ལྔ་ལས་གྲུབ༔ གྲུ་བཞི་སྒོ་བཞི་རྟ་བབས་རྒྱན་དང་
ལྡན རྩིག་པ་འདོད་ཡོན་ཕ་གུ་དྲ་བར་ལྡན༔ དྲ་ཕྱེད་མདའ་ཡབ་ཤར་
བུ་ཁ་བད་བཅསཿ གདུགས་དང་རྒྱལ་མཚན་རི་དྭགས་ཕོ་མོས་མཛེསཿ
ཤར་ཕྱོགས་དངུལ་ལ་ལྷོ་ཕྱོགས་བེཌུརྱ༔ ནུབ་ཕྱོགས་པད་རག་བྱང་
ཕྱོགས་ཨིནྡྲའི་མདོག དབུས་ཉིད་དྭངས་མ་འོད་ཀྱི་དཀྱིལ་འཁོར་སྟེང
རིན་ཆེན་པད་སྡོང་འདབ་ལྡན་ཕྱོགས་ཀྱི་མདོག ཡལ་འདབ་རིན་ཆེན་
ལྗོན་པས་ཕྱོགས་རྣམས་ཁྱབ༔ རིན་ཆེན་མེ་ཏོག་སིལ་མ་ཕྱོགས་ཀུན་
བཀྲམཿ སྣ་ཚོགས་འོད་ཀྱི་དྲ་བས་ཕྱི་ནང་གསལཿ དེ་དབུས་འདབ་
ལྡན་ པདྨ་ གེ་ སར་ སྟེངཿ ཉི་ཟླ་ པདྨ་ བརྩེགས་ པའི་ གདན་ སྟེང་ དུ
ཧྲིདམར་མདངས་ལྡན་འོད་ཀྱི་འཕྲོ་འདུ་ལསཿ རང་བྱུང་རྒྱལ་པོ་ཨོ་
རྒྱན་རིན་པོ་ཆེ༔ སྐུ་མདོག་དཀར་དམར་བཀྲག་མདངས་གཟི་བརྗིད་
280



འདོན་ཆོག་ཕྱོགས་བསྡུས།
འབརཿ ཞལ་འཛུམ་སྤྱན་གདངས་ཞི་ཁྲོའི་ཉམས་དང་ལྡན༔ དབུ་ལ་
འདབ་ལྡན་དར་གྱི་སྙན་ཞུ་གསོལཿ དར་དམར་ཆོས་གོས་ཟ་འོག་བེར་
ཆེན་ གྱིསཿ སྐུ་ ལ་ མཛེས་པའི་ ཆོས་གོས་ལེགས་པར་བརྒྱན༔ ཕྱག་
གཡས་བདུད་རྩིའི་ཐོད་པ་ཐུགས་ཀར་བསྣམས༔ གཡོན་པས་རིན་ཆེན་
ཤེལ་ གྱི་བུམ་བཟང་ནསཿ ཟག་མེད་བདུད་རྩི་སྨན་ གྱི་དངོས་གྲུབ་
འབེབ༔ ཞབས་ གཉིས་ སྐྱིལ་ཀྲུང་དྲང་པོའི་སྟབས་སུ་བཞུགསཿ སྐུ་
གསུང་ཐུགས་ལས་འོད་ལྔའི་འཕྲོ་འདུ་འཁྲུགསཿ ཐུགས་སྲོག་དྭངས་མ་
འོད་ཀྱི་ཚོམ་བུར་གསལཿ དེ་ཡི་ཕྱི་རིམ་ཡེ་ཤེས་འོད་ལྔའི་དལ༔ དྭངས་
གསལ་རྒྱ་ཁྱོན་བསམ་ལས་འདས་པའི་དབུསཿ རང་ལུས་ཡེ་ཤེས་སྒྱུ་
མར་ཤར་བའི་ཚུལཿ ཨོ་རྒྱན་ཞི་ཁྲོ་རབ་འབྱམས་སྐུར་གསལ་ ཆེ་
བའི་ཆེ་མཆོག་རྡོ་རྗེ་སྲིན་པོ་ནི གར་དགུའི་ཉམས་བརྗིད་དབུ་དགུ་
ཕྱག་བཅོ་བརྒྱདཿ གཡས་རྣམས་རྡོ་རྗེའི་ཐོ་བ་རི་རབ་ཙམཿ འཕྱར་ཞིང་
སྡིགས་པས་བདུད་དཔུང་ཐལ་བར་བརླགསཿ གཡོན་རྣམས་རྡོ་རྗེའི་
ཞགས་ཆེན་གློག་ ལྟར་འཁྲུགསཿ བསྟན་ གཤེད་ཀླ་ཀློའི་ སྡེ་དཔུང་འ
ཆིངས་ཤིང་སྡོམཿ འཇིགས་རུང་སྐུ་ལ་དུར་ཁྲོད་ཆས་ཀྱིས་སྤྲསཿ བ་
སྤུའི་བུ་གར་རྡོ་རྗེའི་ཚྭ་ཚྭ་དངཿ བཟོད་དཀའི་དུག་རླངས་འཕྲོས་པས་
བདུད་དཔུང་འཇོམསཿ སྤྲུལ་པ་ལྷ་སྲིན་སྡེ་བརྒྱད་བྱེ་བ་འབུམཿ ཡེ་
ཤེས་གྲུབ་ཀྱང་ལས་ཀྱི་ཕོ་ཉའི་ཚུལཿ མངོན་སྤྱོད་ཐོགས་མེད་སྲིད་
གསུམ་ཟས་སུ་ཟ རྔམ་བརྗིད་དཔལ་འབར་ཆེ་བའི་ཡོན་ཏན་རྫོགས
281



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྡེ་བརྒྱད་རུ་ཏྲའི་གདན་ལ་འགྱིངས་ཤིང་རོལཿ ཨོ་རྒྱན་སྨན་གྱི་བླ་མ་
བཅོམ་ལྡན་འདསཿ སུམ་ཅུ་རྩ་གཉིས་མཚན་གྱིས་རབ་བརྒྱན་ཅིང
དཔེ་བྱད་བརྒྱད་ཅུའི་གཟི་འབར་སྐྱིལ་ཀྲུང་བཞུགསཿ ལྟ་བས་མི་ངོམས་
བཻཌུར་ལྷུན་པོ་ལཿ ཉི་མ་འབུམ་གྱིས་འཁྱུད་ལྟར་གཟི་བྱིན་རྒྱསཿ ཕྱག་
གཡས་མཆོག་སྦྱིན་ ཨ་རུ་རྣམ་རྒྱལ་ དངཿ གཡོན་པ་མཉམ་བཞག་
བེཟླུར་ ལྷུང་བཟེད་ ནི འཆི་ མེད་ བདུད་ རྩིའི་ བཅུད་ ཀྱིས་ གང་ བ་
བསྣམསཿ མཐའ་བསྐོར་བདེ་གཤེགས་བདུན་དང་བྱང་སེམས་ཚོགས
དྲང་སྲོང་རིག་འཛིན་སྨན་སྲུང་རྒྱ་མཚོས་བསྐོརཿ འདབ་སྟོང་ཟླ་བའི་
གདན་ལ་རེག་ཐོགས་མེད མཁའ་ལ་གཟའ་སྐར་བཀྲ་བཞིན་ལམ་
མེར་གསལཿ ཨོ་རྒྱན་འདོད་དགུའི་དཔལ་སྟེར་ནོར་གྱི་ལྷ༔ རཏྣ་ཐོད་
ཕྲེང་བརྗིད་ཆགས་གསེར་གྱི་མདོག༔ ཕྱག་གཡས་རྒྱལ་མཚན་གཡོན་
པས་ནེའུ་ལེ་འཛིན༔ དར་ཟབ་བེར་ དང་ རིན་ཆེན་ སྲོག་ ཞུས་ སྤྲས
འཁོར་དུ་ནོར་ལྷ་ཕོ་མོ་བྱེ་བ་འབུམཿ བསོད་ནམས་ཆེན་པོའི་སྤྲིན་གྱི་
གདེངས་ཀ་ལསཿ སྲིད་ཞིའི་ཕྲུ་གཡང་ཆར་དུ་བསྙིལ་བའི་ཚུལཿ སྣ་
ཚོགས་རཏྣའི་ཁྲི་ལ་རོལ་སྟབས་བཞུགས༔ ཨོ་རྒྱན་ཡི་དམ་ཚུལ་དུ་སྐུར་
སྤྲུལ་ལཿ དབང་གི་ལྷ་མཆོག་དཔལ་ཆེན་རྒྱ་གྷི མདོག་དམར་ རབ་
འཇིགས་དུར་ཁྲོད་ཆས་ཀྱིས་སྤྲས༔ དབང་ཆེན་རྟ་སྐད་རྔམ་སྒྲོགས་སྲིད་
གསུམ་འདརཿ ཕྱག་གཡས་སྡིགས་མཛུབ་དང་བཅས་ཐོད་དབྱུག་འཆར
282



འདོན་ཆོག་ཕྱོགས་བསྡུས།
གཡོན་པས་རྡོ་རྗེའི་ཞགས་དམར་བགེགས་དཔུང་འཆིངཿ སྲིད་གསུམ་
ཟས་སུ་ཟ་བའི་ཧེ་རུ་ཀཿ ཀླུ་གདོན་རྒྱལ་བསེན་ཕོ་མོའི་གདན་ལ་
འགྱིངསཿ པདྨ་རིགས་ཀྱི་ཁྲོ་ཚོགས་བྱེ་བ་འབུམ མཆོག་ཐུན་ཀུན་སྩོལ་
ལྷག་ པའི་ ལྷ་ རུ་ གསལ འཆོལ་ བའི་ ཁྲོ་ རྒྱལ་ རྡོ་ རྗེ་ གྲོ་ བོ་ ལོད༔
འཇིགས་རུང་ཞལ་གྱི་ཁྲོ་གཉེར་གློག་ལྟར་གཡོ༔ དམར་སེར་རལ་བ་སྤྱི་
བོར་འཁྱིལ་ཞིང་གཟེངསཿ དུར་ཁྲོད་ཆས་རྫོགས་ཟབ་བེར་དམར་སྨུག་
གསོལཿ ཕྱག་གཡས་རྡོ་རྗེ་འཕྱར་བས་ཁམས་གསུམ་གནོརཿ གཡོན་
པས་གནམ་ལྕགས་ཕུར་བུས་མ་རུང་གཟིརཿ རྔམས་བརྗིད་སྟག་ཆེན་
གྲུས་མའི་སྟེང་ན་འགྱིངསཿ སྡེ་དཔོན་སུམ་ཅུ་ལ་སོགས་དྲེགས་པའི་
འཁོརཿ སྟོང་གསུམ་གཞི་བདག་བསྟན་མའི་ཚོགས་དང་བཅསཿ དག་
མཉམ་ཡེ་ཤེས་འཁོར་ལོར་རོ་གཅིག་པས ཅིར་ཡང་བསྒྱུར་བའི་ཆོ་
འཕྲུལ་བསམ་མི་ཁྱབ༔ མ་ཆགས་སྐྱོན་བྲལ་འཁོར་ལོ་བདེ་བའི་མཆོག
གར་གྱི་དབང་ཕྱུག་པདྨ་བཛྲ་རྩལཿ བདེ་སྟོང་ཉམས་རྒྱས་རུས་པའི་རྒྱན་
གྱིས་སྤྲས༔ རལ་པ་ཐོར་ཚུགས་དར་གྱི་ཅོད་པན་ཅན༔ ཕྱག་གཉིས་གྲི་
ཐོད་གཟུང་འཛིན་དབྱིངས་སུ་གཅོདཿ དུག་གསུམ་རྩད་གཅོད་ཁ་ཊཾ་
མཆན་དུ་བརྟེན བདེ་ཆེན་ཆགས་པའི་གར་གྱིས་སྲིད་ཞི་ཀུན༔ ཟག་
མེད་བདེ་མཆོག་དབྱིངས་སུ་སྦྱོར་མཛད་པཿ ཆུ་སྐྱེས་རོ་ཡི་གདན་ལ་
བརྐྱང་ བསྐུམ་ཚུལ སྤྲུལ་ བ་ རིག་ འཛིན་ དཔའ་ བོ་ གིང་ ཆེན་ དང
འབུམ་ཕྲག་མཁའ་འགྲོའི་འཁོར་ཚོགས་བསམ་ཡས་པཿ ཉི་མའི་ཟེར་
283



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལ་རྡུལ་འཁྲིགས་ལྟ་བུར་བཞུགསཿ གསང་མཚན་འགྱུར་མེད་རྡོ་རྗེ་ཐོད་
པ་རྩལཿ ལག་ན་རྡོ་རྗེ་སྟོབས་ཆེན་ཁྲོས་པའི་སྐུ༔ ཕྱག་གཉིས་རྡོ་རྗེ་
སྡིགས་མཛུབ་ཞབས་བརྐྱང་བསྐུམ ཁྲོ་བོའི་ཆས་རྫོགས་བདུད་བཞིའི་
གདན་ལ་རོལཿ རྣ་ལྟག་གཡས་ན་སེང་ཞལ་ངར་སྒྲ་སྒྲོག༔ འཁོར་དུ་ཁྲོ་
ཆེན་རྡོ་རྗེ་ཐོ་བ་སོགསཿ འབར་བའི་ཉམས་ལྡན་ཁྲོ་ཚོགས་འབུམ་ཕྲག་
དངཿ ཡུམ་ཆེན་བཞི་ཡི་སྒྱུ་འཕྲུལ་འབྱུང་བཞིའི་ལྷ གྲངས་མེད་རབ་
འབྱམས་ཆར་སྤྲིན་ལྟ་བུར་གསལ ཡེ་ཤེས་ཞི་བ་ཆེན་པོའི་ངང་ཉིད་
ལསཿ གདུག་པ་འདུལ་ཕྱིར་ཁྲོ་ལ་ཁྲོར་ སྟོན་པསཿ ས་དགུའི་བག་
ཆགས་དབྱིངས་སུ་སྦྱོར་མཛད་ཅིང༔ འཇིགས་བརྒྱད་བར་ཆད་ཐལ་
བའི་རྡུལ་དུ་བརླགསཿ འདོད་དགུར་བསྒྱུར་བའི་མཐུ་ལྡན་བཅོམ་ལྡན་
འདསཿ ཨོ་རྒྱན་ཆེ་མཆོག་པདྨ་རྒྱལ་པོ་ནི༔ འཁོར་ལོས་སྒྱུར་བའི་ཆོས་
རྫོགས་ལས་བཞིའི་ལྷ༔ ཕྱག་གཉིས་ལྕགས་ཀྱུ་ཞགས་པ་ལྕགས་སྒྲོག་
བསྣམསཿ ཟིལ་གནོན་ཡེ་ཤེས་རོལ་བའི་གར་བསྒྱུར་ཞིང༔ ཞི་འཛུམ་
ཁྲོས་པའི་ལྟ་སྟངས་ཅིར་ཡང་བསྒྱུརཿ སྤྲུལ་པ་ལས་བཞིའི་ཕོ་ཉ་སྒོ་མ་
བཞི འགུགས་འཆིང་སྡོམ་མྱོས་ཕྲིན་ལས་གློག་ལྟར་མྱུརཿ བྱམས་པ་
ཆེན་པོས་འགྲོ་ཀུན་དབང་དུ་བསྡུད དགའ་ཆེན་ཞགས་པས་སྲིད་ཞི་
དབྱིངས་སུ་འཆིང སྙིང་རྗེ་ཆེན་པོས་ ཁམས་གསུམ་རྗེས་སུ་འཛིན༔
བཏང་སྙོམས་ དྲིལ་བུས་ ཆོས་ ཀུན་མཉམ་པར་སྦྱོརཿ བདེ་ དབྱིངས་
འགྱུར་མེད་རིག་པ་དབྱིངས་ཀྱི་མཿ དྲན་པ་ཙམ་གྱིས་འཁོར་བ་མྱང་
284



འདོན་ཆོག་ཕྱོགས་བསྡུས།
འདས་སྒྲོལཿ མི་ཤིགས་རྡོ་རྗེ་ལྟ་བུའི་དགོངས་སྤྱོད་ཀྱིས མཚན་འཛིན་
འཁྲུལ་རྟོག་རྒྱུ་འབྲས་ཚར་གཅོད་པའི༔ རྡོ་རྗེའི་སྐུ་བརྙེས་ཨོ་རྒྱན་ཐོད་
ཕྲེང་རྩལ༔ རྡོ་རྗེའི་སྤྱན་ཟུང་ནམ་མཁའི་དབྱིངས་སུ་གཟིགསཿ ཟབ་
ཆེན་བེར་དང་ཤ་བའི་སྙན་ཞུས་མཛེསཿ ཞབས་གཉིས་སྐྱིལ་ཀྲུང་ཕྱག་
གཉིས་མཉམ་བཞག་ཅན མི་ཕྱེད་རྡོ་རྗེ་འབར་བའི་གུར་གྱི་དབུསཿ རྡོ་
རྗེའི་སྐུ་བརྙེས་མི་ཕྱེད་གྲུབ་པའི་བདག རྡོ་རྗེ་ལྟར་བཞུགས་སྐྱེ་འཆིའི་
གཡུལ་ལས་རྒྱལཿ རྡོ་རྗེ་ས་གསུམ་གནོན་པའི་ཚུལ་དུ་གསལཿ གཙོ་
བོའི་སྤྱི་གཙུག་བདེ་ཆེན་འཁོར་ལོ་རུ༔ བདེ་བ་ཆེན་པོ་རིགས་རྣམས་
ཀུན་གྱི་བདག༔ ལོངས་སྤྱོད་ཡོངས་རྫོགས་རིགས་ཆེན་རྣམ་པ་ལཿ གང་
འདུལ་ཆས་རྫོགས་གསལ་སྟོང་འོད་ལྔའི་སྐུ༔ མ་བཅོས་མཉམ་རྫོགས་
ཡེ་ཤེས་རོལ་བར་ཤརཿ དེ་ཡི་དབུ་གཙུག་བདེ་གཤེགས་འོད་མི་འགྱུར
གཟི་བརྗིད་དཔག་མེད་རྒྱལ་བ་ཚེ་མཐའ་ཡསཿ སྤྲུལ་སྐུའི་ཆས་རྫོགས་
དབྱིངས་ཡེ་འདུ་འབྲལ་མེད༔ སྲིད་ཞི་མཉམ་གདལ་ཆེན་པོའི་ངོ་བོར་
བཞུགསཿ ཕྱོགས་མཚམས་སྟེང་འོག་སྒྲུབ་སྡེ་བརྒྱད་ཀྱི་ལྷ༔ རིག་འཛིན་
བརྒྱུད་པ་སྤྲིན་ལྟར་ཐིབས་སེ་ཐིབཿ ཕྱོགས་བཞིའི་འདབ་མར་ཟླ་སྟེང་
ཐིག་ལེ་བཞི ཡོངས་སུ་གྱུར་པས་རིག་འཛིན་མཁའ་འགྲོ་མཿ དཀར་
སེར་དམར་ལྗང་ཞལ་གཅིག་ཕྱག་གཉིས་མ༔ གཡས་པས་ཅང་ཏེའུ་
གཡོན་པས་དྲིལ་བུ་གསིལཿ གཡས་བསྐུམ་གཡོན་བརྐྱང་གར་སྟབས་
ལམས་སེ་ལམཿ རིན་ཆེན་རུས་རྒྱན་དར་གྱི་ཅོད་པན་འཛིན༔ སྐུ་ལས་
285



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མཁའ་འགྲོ་འབུམ་འབུམ་ཕྱོགས་བཅུར་འཕྲོ༔ སྐུ་གསུང་ཐུགས་དང་
ཡོན་ཏན་འཕྲིན་ལས་ཀྱི༔ ཡེ་ཤེས་ཐམས་ཅད་ཁྱེད་ཀྱི་སྐུ་ལ་རྫོགསཿ ཏཱཾ་
རཏྣ་མཎྜ་ལ་ཧཱུྃ༔ དེ་ནས་སྤོས་དང་རོལ་མོའི་དབྱངས་བཅས་ལྷོ་ནུབ་ལ་ཁ་བལྟས་ཏེ་འདི་སྐད་
དོ༔ བདུན་པ་སྤྱན་འདྲེན་པ་ནི༔ ཧཱུྃ་ཧཱི བཞེངས་ཤིག་བླ་མ་རིག་འཛིན་སྤྲུལ་
བའི་སྐུ ཞིང་མཆོག་ཨོ་རྒྱན་མཁའ་འགྲོའི་གནས་ནས་བཞེངསཿ ཛཧཱུྃ་
བི་ཧོ་དད་གུས་མོས་པའི་གནསཿ འདིར་གཤེགས་ཉི་ཟླ་པདྨའི་གདན་
ལ་བཞུགསཿ མངོན་སུམ་དད་པས་བདག་ལ་ཞལ་བསྟན་འཚལ༔ རིན་
ཆེན་ཕོ་བྲང་དམ་པ་ཉམས་རེ་དགརཿ འཇའ་འོད་འཁྲིགས་པའི་ཞིང་
ཁམས་དང་རེ་སྤྲོ པདྨ་ཉི་ཟླ་བརྩེགས་གདན་འོད་རེ་གསལཿ དཔའ་བོ་
མཁའ་འགྲོའི་ཁྲོམ་ཚོགས་བྱིན་རེ་ཆེ༔ གླུ་ལེན་གར་བྱེད་རོལ་མོ་ཀྱུ་རུ་རུ
སྤོས་དང་དྲི་ཞིམ་མཆོད་སྤྲིན་ཐིབས་སེ་ཐིབཿ བཅུ་དྲུག་རིག་མས་གར་
བྱེད་ལམས་སེ་ལམ གིང་ཆེན་དཔའ་བོ་ཧཱུཾ་སྒྲ་དི་རི་རཿ དཔའ་བོ་རིག་
འཛིན་བརྡ་སྐད་སངས་སེ་སངཿ མ་གཡེལ་མ་གཡེལ་བདག་ཅག་མོས་
པའི་པཿ འདིར་ཚོགས་དད་ལྡན་རྣམས་ལ་ཞལ་བསྟན་འཚལཿ གསུང་
མཆོག་གདམས་པའི་གནད་ཀྱི་དོན་སྟོན་འཚལཿ འགྲོ་བའི་དོན་དུ་
འདིར་བཞུགས་བྱིན་གྱིས་རློབས༔ བརྒྱད་པ་མཆོད་པ་བྱིན་རླབས་ནི༔ ཧཱུྃ༔ འབྲུ་
གསུམ་འོད་ཀྱིས་བྱིན་རླབས་མཆོད་པའི་ཚོགསཿ མི་གཙང་རྟོག་སྒྲིབ་
སྦྱང་སྤེལ་བསྒྱུར་བ་དངཿ འདོད་ཡོན་རྒྱ་མཚོའི་སྤྲིན་ཕུང་བྱིན་རླབས་
ཀྱིསཿ ཕྱོགས་དུས་ཀུན་ནས་རྒྱས་པར་བྱིན་གྱིས་རློབས༔ རཾ་ཡཾ་ཁཾ ཨོ་
286



འདོན་ཆོག་ཕྱོགས་བསྡུས།
ཨཱཧཱུྃ༔ ཞེས་ལན་གསུམ་རེ་བརྗོད་ལ༔ དགུ་བ་མཆོད་པ་ནི༔ ཧཱུྃ༔ བླ་མ་རིག་འཛིན་
མཁའ་འགྲོ་ཐམས་ཅད་ལཿ དངོས་སུ་འབྱོར་དང་ཡིད་ཀྱིས་རྣམ་སྤྲུལ་ཏེ
ཀུན་ཏུ་བཟང་པོ་བླ་མེད་མཆོད་སྤྲིན་གྱིསཿ གུས་པས་ཕྱག་འཚལ་རབ་
ཏུ་མཆོད་པར་བགྱི༔ ཧཱུྃ༔ གཙང་མར་སྦྱར་བའི་ཞབས་བསིལ་གངྒའི་
རྒྱུན༔ མཆོད་ཡོན་མེ་ཏོག་བདུག་སྤོས་མར་མེ་དངཿ ཞལ་ཟས་སིལ་
སྙན་ཕྱོགས་བཅུར་རབ་བརྒྱན་ནསཿ ཀུན་བཟང་བླ་མ་མཁའ་འགྲོའི་
ཚོགས་ལ་འབུལཿ ཨ་ཧྭ་ར་ཨ་ཧྭ་ར་སརྦ་བིརྱ་དྷ་ར་པཱུ་ཛི་ཏེ་ཨ་ཧཱུྃ ཨོ་
བཛྲ་པུལླེ༴ ནས་ཤབྟ་པཱུ་ཛ་ཧོ༔ ཧཱུྃ༔ ཨོ་རྒྱན་པདྨ་མཁའ་འགྲོའི་ཚོགས་
བཅས་ལཿ མཛེས་པའི་གཟུགས་དང་སྙན་པའི་སྒྲ་དང་དྲི༔ རོ་དང་རེག་
བྱ་ཆོས་ཡིད་ཚིམ་བྱེད་ཀུན ཀུན་བཟང་བླ་མ་མཁའ་འགྲོའི་ཚོགས་ལ་
འབུལཿ བཛྲ་རཱུ་པ་ཤབྷ་གྷནྡྷེ་རཱ་ས་སྤར་ཤེ་དྷརྨ་པཱུ་ཛ་ཨཱཿཧཱུྃ༔ རྩ་བརྒྱད་
སྟོང་དང་སྦྱར་བའི་བདུད་རྩི་དང༔ རྨད་བྱུང་གཏོར་མ་རྒྱན་ལྡན་རི་ལྟར་
སྤུངས༔ རཀྟའི་རྒྱ་མཚོ་རྒྱ་མཚོའི་ཀློང་ལྟར་བསྐྱིལཿ འདོད་ཡོན་ལྔ་ལྡན་
ཚོགས་ཀྱི་མཆོད་སྤྲིན་གསལ སངས་རྒྱས་ཀུན་འདུས་བླ་མའི་ཐུགས་
དམ་བསྐངཿ ཡི་དམ་ལྷ་ཚོགས་རྣམས་ཀྱི་ཐུགས་དམ་བསྐང མཁའ་
འགྲོ་དམ་ཅན་རྣམས་ཀྱི་ཐུགས་དམ་བསྐངཿ བཀའ་སྲུང་མ་མགོན་སྡེ་
བརྒྱད་ ཐུགས་ དམ་ བསྐངཿ གནས་ བདག་ དབེན་ གནས་ སྲུང་ མའི་
ཐུགས་དམ་བསྐངཿ བསྐང་ངོ་བསྐལ་པའི་ལྷ་ཚོགས་ཐུགས་དམ་བསྐང
287



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
མ་ཧཱ་པཉྩ་བ་ལིནྟ་རཀྟ་ག་ཎ་ཙཀྲ་ཁཱ་ཧི་ཁཱ་ཧི༔ ཧཱུྃ༔ སྐྱེ་མེད་ཆོས་སྐུའི་
རོལ་པ་འགགས་པ་མེདཿ ཐུགས་རྗེ་སྤྲུལ་སྐུས་འཇིག་རྟེན་ཁྱབ་པར་
འགེངསཿ ཞི་དང་ཁྲོ་གར་ཅིར་ཡང་སྟོན་མཛད་པཿ ཕྱག་འཚལ་མཉམ་
མེད་ཨོ་རྒྱན་རིན་པོ་ཆེ༔ སྟེང་འོག་ཕྱོགས་བཞིར་རྣམ་འཕྲུལ་སྣ་ཚོགས་
ཀྱིསཿ སྐུ་གཅིག་མཚན་བརྒྱད་གྲངས་མེད་སྤྲུལ་བར་བཅསཿ ཞི་ཁྲོ་
རབ་འབྱམས་དཀྱིལ་འཁོར་ཀུན་གྱི་གཙོ༔ ཕྱག་འཚལ་མཉམ་མེད་ཨོ་
རྒྱན་རིན་པོ་ཆེ༔ རྡོ་རྗེ་ཕག་མོ་ལ་སོགས་མཁའ་འགྲོ་ཡི༔ ཚོགས་ཀྱི་དེད་
དཔོན་དངོས་གྲུབ་རྒྱ་མཚོའི་གཏེརཿ སྐལ་ལྡན་བུ་ལ་ཆར་ཆེན་འབེབས་
མཛད་པཿ ཕྱག་འཚལ་མཉམ་མེད་ཨོ་རྒྱན་རིན་པོ་ཆེ༔ བདག་གི་བླ་མ་
ཨོ་རྒྱན་སྤྲུལ་པའི་ཀཿ ཞིང་མཆོག་ཨོ་རྒྱན་གནས་ནས་འདིར་བྱོན་ལ
གནས་མཆོག་འདི་ལ་བྱིན་ཆེན་བྱིན་ཕོབ་ཅིག སྒྲུབ་མཆོག་བདག་ལ་
དབང་ ཆེན་ དབང་ བསྐུར་ སྩོལཿ འཁོར་དུ་ མཁའ་ འགྲོ་ འབུམ་ སྡེའི་
ཚོགས་དང་བཅསཿ ཞིང་མཆོག་སྒྲུབ་པའི་གནས་འདིར་བྱོན་ནས་ཀྱང
གནས་མཆོག་འདི་ལ་བྱིན་ཆེན་བྱིན་ཕོབ་ཅིག སྒྲུབ་མཆོག་བདག་ལ་
དབང་ཆེན་དབང་བསྐུར་སྩོལ༔ དམ་ཅན་ཆོས་སྐྱོང་སྲུང་མའི་ཚོགས་
བཅས་རྣམསཿ ཞིང་མཆོག་ཨོ་རྒྱན་གནས་ནས་འདིར་བྱོན་ལཿ གནས་
མཆོག་འདི་ལ་བྱིན་ཆེན་བྱིན་ཕོབ་ཅིག སྒྲུབ་མཆོག་བདག་ལ་དབང་
ཆེན་དབང་བསྐུར་སྩོལ༔ དེ་ནས་བཅུ་བ་འཛབ་བཟླ་བ་ནི༔ བདག་མདུན་གནས་
གསུམ་འོད་ཀྱིས་སྣང་སྲིད་ཁྱབ༔ འཁྲུལ་སྣང་སྣོད་བཅུད་རྨི་ལམ་སད་
288



གར་
འདོན་ཆོག་ཕྱོགས་བསྡུས།
པ་བཞིན༔ ལྷ་སྔགས་ཡེ་ཤེས་རོལ་བ་ལམ་གྱིས་གསལ༔ བདག་དང་བླ་
མ་དབྱེར་མེད་བློ་བྲལ་གདངསཿ གདུང་ཤུགས་མོས་པའི་རྩལ་བསྐྱེད་
ས་ལེར་བཞག ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གསོལ་འདེབས་བསྙེན་པ་
སིདྡྷི་ཅི་འགྲུབ་བཟླ༔ རིག་འཛིན་སྤྱི་ཡི་འཛབ་དབྱངས་མང་དུ་བཟླ༔ བསམ་པ་ལྷུན་གྲུབ་གསོལ་
འདེབས་ཡང་ཡང་བྱ༔ དེ་ནས་ལས་ཚོགས་སོ་སོའི་བཟླས་དམིགས་ལཿ སླར་ཡང་གདུང་ཤུགས་
མཆི་མ་འཁྲུགས་པའི་བློས ཐལ་མོ་སྦྱར་ཏེ་གསོལ་བ་འདི་ལྟར་གདབ༔ ཨེ་མ་ཧོ༔ དུས་
གསུམ་སངས་རྒྱས་ཀུན་གྱི་ཐུགས་རྗེའི་གཏེརཿ ཁམས་གསུམ་མ་ལུས་
སྒྲོལ་བའི་སོགས་ནས་མངོན་སུམ་མིག་གི་བདུད་རྩིར་སྩལ་དུ་གསོལཿ ཞེས་
དང༔ ཨེ་མ་ཧོ༔ ནུབ་ཕྱོགས་བདེ་བ་ཅན་སོགས་ཤུ་ལོ་ཀའི་གསོལ་འདེབས་ཁོལ་
འདོན་བརྒྱ་རྩ་སོགས་ཀྱི་མཐར༔ ཧཱུྃ༔ དུས་གསུམ་གྱི་སངས་རྒྱས་དང་བྱང་ཆུབ་
སེམས་དཔལཿ བླ་མ་ཡི་དམ་དཔའ་བོ་མཁའ་འགྲོ་ཆོས་སྐྱོང་སྲུང་མ་
ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་
བོར་གྱུར་ཅིང་མཛད་པའི་ཕྲིན་ལས་ལ་ཐ་དད་མི་མངའ་བར་གྱུར་པ
ཨོ་རྒྱན་གྱི་སློབ་དཔོན་ཆེན་པོ་གུ་རུ་པདྨ་འབྱུང་གནས་ལ་ཕྱག་འཚལ་
ཞིང་སྐྱབས་སུ་མཆིའོ གསོལ་བ་འདེབས་སོ༔ ལུས་ངག་ཡིད་གསུམ་
སྨིན་ཅིང་གྲོལ་བར་བྱིན་གྱིས་བརླབ་ཏུ་གསོལ༔ ཞེས་བླ་མ་དགོངས་འདུས་ལས་
བྱུང་བའི་གསོལ་འདེབས་ལན་བདུན་ནམ་གསུམ་སོགས་གསོལ་བ་རྟག་ཏུ་གདབ༔ སིདྡྷི་ཅི་འགྲུབ་
བཟླ ཚོགས་བསགས་ཐམས་ཅད་ཀྱི་སྒོ་ཡན་ལག་བདུན་དུ་འདུ་བསཿ ཀློང་སྙིང་གི་བླ་སྒྲུབ་
སྐབས་ལྟརཿ ཧཱུྃ༔ བདག་ལུས་ཞིང་གི་སོགས་ཚང་བར་བརྗོད༔ འདོད་དོན་ཐུགས་དམ་
བསྐུལ་བའི་ཚུལ་དུ༔ ཨེ་མ་ཧོ༔ ཕྱོགས་དུས་རྒྱལ་བ་ཀུན་སོགས་བརྗོད
289
བ



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྒྱལ་པོ་ཁྲི་སྲོང་ལྡེའུ་བཙན་སོགས་དང༔ སྐུ་ནི་ལྷོ་ནུབ་སྲིན་པོའི་སོགས་དང
དུས་ངན་སྙིགས་མའི་མཐའ་ལ་སོགས་དངཿ ལྔ་བརྒྱ་ཐ་མ་སོགས་ཤུ་ལོ་ཀ་
བཞི་ལ་གོང་བཞིན་འགྲེས་གཅིག་པར་བྱ༔ སླར་ཡང་མདུན་བསྐྱེད་ཚོགས་ཞིང་གི
གུ་རུ་རྡོ་ རྗེ་ སྲིན་པོ་ཡིསཿ ཕྱག་གཡོན་ཞགས་པས་ཀླ་ཀློའི་དཔུང
འགུལ་མེད་ལུས་སེམས་བཅིངས་ཤིང་བསྡོམསཿ སྐུ་ལས་དུག་རླངས་
མཚོན་ཆའི་ཆརཿ སྤྲོས་པས་དབང་པོ་ཉམས་ཤིང་མྱོསཿ སྤྲུལ་པ་ལྷ་
སྲིན་སྡེ་བརྒྱད་ཀྱིསཿ འགུགས་བསྒྲལ་སྤར་ཞིང་ཚར་བཅད་བསམཿ ཧོར་
སོགས་འཇིགས་པའི་སོགས་གསོལ་འདེབས་ཁོལ་འདོན་ཅི་འགྲུབ་པཿ རྩ་སྔགས་མཇུག་ཏུ
རུ་ཏྲ་མ་ར་ཡ་བྷོ་བཟློག་མ་ར་ཡ་ཕཊ༔ ཅེས་བཟླས་གཡུལ་བཟློག་ཐེ་ཚོམ་མེད༔
སླར་ཡང་སྔར་བཞིན་ཚོགས་བསགས་དངཿ འདོད་དོན་གསོལ་བཏབ་ཐུགས་རྒྱུད་བསྐུལ སླར་
ཡང་མདུན་བསྐྱེད་ཚོགས་ཞིང་གི ཨོ་རྒྱན་སྨན་གྱི་བླ་མ་ཡི༔ སྐུ་ལས་
བདུད་རྩིའི་རྒྱུན་བབས་པསཿ རང་དང་བསྒྲུབ་བྱའི་ལུས་ཀུན་གང
བཞི་བརྒྱ་རྩ་བཞིའི་ནད་བསལ་ཏེ དུས་མིན་འཆི་བའི་འཇིགས་སྐྱོབ་
བསམ༔ སེམས་ཅན་སྒྱུ་ལུས་ སོགས་གསོལ་འདེབས་ཁོལ་འདོན་གྲངས་མེད་བྱ༔ རྩ་
སྔགས་ཤམ་བུར་འདི་བཏགས་བཟླ༔ ཏདྱ་ཐཱ༔ ཨོཾ་བཻ་ཥ་ཛེ་བེ་ཥ་ཛཱི་མ་ཧཱ་བི་ཥ་ཛེ༔
རཱ་ཛ་ས་མུངྒ་ཏེ་སྭཱ་ཧཱུ ཨོ་ཚི་བརྟུལ་བརྟུལ་རྨུགས་ཤིག་ཤིག༔ ཏི་ཀྲྀ་ཙ་
ཀྱི་ཆད་སོད་ཆད ཧ་ལ་ཡེ་ཆརཿ ཧཱུྃ་ཧཱུྃ་ཧཱུྃ་རཀྵ༔ ཚེ་ཟད་མ་ཡིན་བར་ཆད་ལས
གྲོལ་འགྱུར་ཐེ་ཚོམ་ཡོད་རེ་སྐན ཚོགས་བསགས་ལ་སོགས་གོང་བཞིན་བསྐྱར༔ སླར་ཡང་
མདུན་བསྐྱེད་ཚོགས་ཞིང་གི གུ་རུ་རཏྣ་ཐོད་ཕྲེང་གི ཐུགས་ལས་འོད་
290



འདོན་ཆོག་ཕྱོགས་བསྡུས།
ཟེར་གསེར་ཞུན་དངཿ ཉི་ཟེར་ལྟ་བུ་གྲངས་མེད་སྤྲོསཿ ལྷ་ཀླུ་མི་ཡི་
དཔལ་འབྱོར་ ཀུན བསྡུས་ནས་ཆར་དུ་བབས་པ་ཡིསཿ ཡུལ་དང་
གནས་ཁང་ཀུན་གང་བསམ༔ འབྱུང་བ་དགྲར་ལང་སོགས་གསོལ་འདེབས་ཁོལ་
འདོན་གོང་ལྟར་བྱ༔ རྩ་སྔགས་འཇུག༔ ཨོཾ་བ་སུ་དྷ་རི་ནི་སྭཱ་ཧཿ ཨོཾ་ཛམ་བྷ་ལ་ཛ་
ལནྟ་ཡེ་སྭཱ་ཧཱ༔ ཞེས་བཟླས་དབུལ་ཕོངས་སྡུག་བསྔལ་སེལཿ ཚོགས་བསགས་འདོད་གསོལ་
གོང་བཞིན་འགྲེས༔ སླར་ཡང་མདུན་བསྐྱེད་ཚོགས་ཞིང་ གི གུ་རུ་པདྨ་
དབང་ཆེན་གྱི༔ ཐུགས་ཀའི་འོད་ཀྱིས་གཏེར་བདག་དངཿ གཞི་བདག་
དབང་བསྡུས་དེ་དག་གིསཿ གང་བཅོལ་འདོད་དོན་ཐོགས་མེད་སྒྲུབ
ཁྱད་པར་ཟས་ནོར་ཟད་མེད་གཏེརཿ བདག་ལ་དངོས་སུ་ཕུལ་བར་
བསམ༔ ལས་ཅན་འགྲོ་བའི་སོགས་གསོལ་འདེབས་གྲངས་བསགསཿ རྩ་སྔགས་ཤམ༔
ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཧཱུྃ་ཛཛསིདྡྷི་ཕ་ལ་ཧཱུྃ༔ ཞེས་བཏགས་མང་
དུ་བཟླས་པ་ཡིས༔ རང་སྐལ་དང་འཚམ་ཆོས་ནོར་གྱི༔ བགོ་སྐལ་ལ་དབང་ཐེ་ཚོམ་མེད༔ སླར་
ཡང་མདུན་བསྐྱེད་ཚོགས་ཞིང་གི གུ་རུ་རྡོ་རྗེ་གྲོ་ལོད་ཀྱི༔ ཐུགས་ལས་
འོད་ཟེར་གློག་ལྟར་འཕྲོསཿ དྲེགས་པ་སྡེ་བརྒྱད་སྲོག་སྙིང་འཕྲོག༔ དམ་
འདུས་ཅི་བཅོལ་ཁས་བླངས་ཤིངཿ ཆོས་མཛད་ལམ་སྣ་འདྲེན་པར་བསམ༔
སྦས་ཡུལ་ནགས་ཁྲོད་སོགས་གསོལ་འདེབས་གྲངས་བསགསཿ རྩ་སྔགས་ཤམ་དུ༔ ཨ་
ཡ་མ་དུ་རུ་ཙ་ཤ་ན་ས་མ་ལ་ཡ་སྡེ་བརྒྱད་འབྱུང་བ་འཁྲུགས་པའི་ཁ་ཆར་
བུ་ཡུག་ཨུ་ར་ཏ་ཡ་ཕཊ༔ ཞེས་བཏགས་བཟླས་པས་ཡུལ་བགྲོད་སོགས༔ འདོད་དོན་ཐེ་
ཚོམ་མེད་པར་འགྲུབ༔ སླར་ཡང་མདུན་བསྐྱེད་ཚོགས་ཞིང་གི གུ་རུ་པདྨ་
291



སམ
འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
བཛྲ་གྱི ཐུགས་ཀའི་འོད་དང་དཔའ་བོ་གིངཿ གྲངས་མེད་སྟོང་གསུམ་
གང་བར་སྤྲོསཿ གདུག་པའི་སེམས་ཅན་ཀུན་བསྐྲད་ཅིངཿ སྲུང་སྐྱོབ་
བྱིན་གྱིས་རླབས་པར་བསམ༔ སྟག་གཟིག་དོམ་དྲེད་སོགས་གསོལ་འདེབས་
གྲངས་བསགས༔ རྩ་སྔགས་ཤམ་དུ༔ ཧ་རི་ནི་ས་ར་ཙ་ཧྲི་ཡ་དུ་ཏྲི་ཨུ་ཙ་ཏ་ཡ་ཕཊ༔
ཞེས་བཟླས་གདུག་པའི་སེམས་ཅན་བསྐྱོད༔ གང་འདོད་གནས་བགྲོད་ཐེ་ཚོམ་མེད༔ སླར་ཡང་
མདུན་བསྐྱེད་ཚོགས་ཞིང་གི གུ་རུ་རྡོ་རྗེ་གཏུམ་པོ་ཡི༔ ཐུགས་ཀའི་
འོད་ཀྱིས་འཁོར་རྣམས་བསྐུལཿ གཙོ་འཁོར་ཐུགས་ལས་འོད་འཕྲོས་
པསཿ འབྱུང་བའི་གཡོ་འཁྲུགས་རང་སར་ཞི འཇིགས་མེད་བདེ་བ་
ཐོབ་པར་བསམ༔ ས་ཆུ་མེ་རླུང་སོགས་གསོལ་འདེབས་གྲངས་བསགསཿ རྩ་སྔགས་ཤམ་
དུ ཨུ་ཙུཥཱ་ཀྲོ་དྷ་མ་ཧཱ་བ་ལ་ཧཱུཾ་སྭཱ་ཧཱ༔ ཞེས་བཟླས་འབྱུང་བའི་གནོད་པ་ཞི སླར་
ཡང་མདུན་བསྐྱེད་ཚོགས་ཞིང་གི ཨོ་རྒྱན་པདྨ་རྒྱལ་པོ་ཡི༔ ཐུགས་
ལས་འོད་ཟེར་ལས་བཞིའི་མདོག སྤྲུལ་བའི་ཕོ་ཉ་བཅས་པར་སྤྲོས
གནོད་བྱེད་འགུགས་འཆིང་སྡོམ་མྱོས་ཤིངཿ རྡོ་ རྗེའི་ བྱེ་མ་རྡུལ་ལྟར་
འཁྲུག དམིགས་བྱའི་མིག་སོགས་དབང་པོ་བསྡམསཿ འགུལ་ཞིང་
འཁྱུགས་དབང་མེད་པར་བསམ༔ ལམ་འཕྲང་འཇིགས་པའི་སོགས་གསོལ་
འདེབས་གྲངས་བསགས རྩ་སྔགས་ཤམ་དུ ཨོཾ་མ་ཧཱ་རྦ་མི་ཆོམ་རྐུན་ཆིངསཿ ཞེས་
བཟླས་ཆོམ་རྐུན་འཆིང་བར་བྱེད༔ སླར་ཡང་མདུན་བསྐྱེད་ཚོགས་ཞིང་གི ཨོ་
རྒྱན་རྡོ་རྗེ་ཐོད་ཕྲེང་གི ཐུགས་ལས་རྡོ་རྗེ་འབར་བའི་ཚོགསཿ གྲངས་
མེད་སྤྲོས་པའི་གུར་ཁང་དུ༔ རང་དང་བསྲུང་བྱ་ཀུན་ཚུད་དེ༔ འཇིགས་
202



འདོན་ཆོག་ཕྱོགས་བསྡུས།
བརྒྱད་གཡུལ་ལས་རྒྱལ་བར་བསམ༔ གང་ཞིག་གཤེད་མའི་སོགས་གསོལ་
འདེབས་གྲངས་བསགསཿ རྩ་སྔགས་མཇུག༔ བཛྲ་རཀྵ་རཀྵ་ཧཱུྃ༔ ཞེས་བཟླས་མཚོན་ཆའི་
འཇིགས་ལས་སྐྱོབས༔ སླར་ཡང་མདུན་བསྐྱེད་ཚོགས་ཞིང་གི རིགས་བདག་
ཐུགས་ཀར་འོད་དམར་གྱི༔ ཐིག་ལེ་འོད་ལྔ་འཕྲོས་པའི་དབུསཿ རང་
སེམས་འོད་དམར་ཐིག་ལེར་བསམ༔ མོས་གུས་གསོལ་བཏབ་རང་གི་
ལུསཿ འོད་དམར་རྣམ་པར་ཐིག་ལེར་བསྟིམ བརྗོད་བྲལ་བློ་འདས་
ངང་ལ་བཞག ནམ་ཞིག་ཚེ་ཟད་སོགས་གསོལ་འདེབས་གྲངས་བསགས རྩ་སྔགས་
ཤམ་པཿ ༀ་ཨ་མི་ཏ་བྷ་ཧཱུྃ ཞེས་ཚོགས་བསགས་འདོད་གསོལ་གོང་བཞིན་བྱ༔ ཁྱད་པར་
ནམ་ཞིག་ཚེ་ཡི་སོགས་ནས་འཁོར་བ་དོང་ནས་སྤྲུགས་པར་མཛད་དུ་གསོལ
ཞེས་པའི་བར་བརྗོད་ཡིད་ཆེས་བསྐྱེད༔ ལྔ་ལྡན་པདྨོ་བཀོད་པ་རུ༔ མངོན་པར་སངས་རྒྱས་ཐེ་ཚོམ་
མེད སྒྱུ་ལུས་གཡར་པོ་ཞིག་པའི་ སོགས༔ གཞན་ཡང་ལས་དང་ སོགས
འགྲོ་དྲུག་སྡུག་བསྔལ་སོགས་ལ་རྩ་སྔགས་ཤམ་བུརཿ འ་ཨ་ཧ་ཤ་ས་མ་སོགས་སྒྲེ་
བ་གནད་དོ༔ བར་དོའི་རྩ་ ཚིག་དང་ སྐུ་ གསུམ་ གྱི་གསོལ་འདེབས་ སྨོན་ལམ་དག་ལ་འབདཿ
ཕྱོགས་དུས་རྒྱལ་བ་སོགས་ཀྱི་གསོལ་འདེབས་ཀུན་ལ་སྦྱར་བས་ཆོག རྗེས་ལ་ཚོགས་ཀྱི་
རིམ་པ་ནི༔ དང་པོ་ཡོ་བྱད་བྱིན་གྱིས་རླབས་པ་ནི༔ ཨོཾ་ཨོ་ཨོ སྣང་བ་སྣོད་ཀྱི་འཇིག་
རྟེན་གཏོར་གཞོང་དུ སྲིད་པའི་གཟུང་འཛིན་ཡེ་ཤེས་བདུད་རྩིའི་དངོས
གདོད་ནས་དག་པའི་རང་བྱུང་དམ་ཚིག་རྫསཿ བླང་དོར་བྲལ་པའི་ཆོས་
ཉིད་རོལ་པར་སྦྱངསཿ ཨཱཨཱཨཱཿ སྟོང་པ་རབ་ཏུ་མི་གནས་དབུ་མའི་
དབྱིངསཿ བདེ་ཆེན་ཡེ་ཤེས་ རོས་གང་དགའ་བཞིའི་དཔྱིད འགྱུར་
293



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མེད་ལྷན་སྐྱེས་གྲུབ་པའི་དམ་ཚིག་རྫསཿ གང་འདོད་རྣམ་མང་མཆོད་
པའི་སྤྲིན་དུ་གྱུརཿ ཧཱུྃ་ཧཱུྃ་ཧཱུྃ༔ ཟུང་འཇུག་རྣམ་པ་ཀུན་ལྡན་ཐིག་ལེའི་
དངོསཿ སྣང་ཡང་དེར་འཛིན་བློ་བྲལ་མཆོད་པའི་རྫསཿ ཐབས་ཤེས་
དགྱེས་སྤྲིན་མཆོག་ཐུན་གྲུབ་པའི་དབྱིག ནམ་མཁའ་མཛོད་ཀྱི་ཕྱག་
རྒྱས་ཅིར་ཡང་སྤེལཿ ཨོཾ་ཨཱཿཧཱུྃ་ཧ་ཧོ་ཧི༔ ལན་གསུམཿ གཉིས་པ་ཚོགས་ཞིང་སྤྱན་
འདྲེན་ནི༔ ཧཱུྃ༔ བླ་མ་རིག་འཛིན་མཁའ་འགྲོ་མཿ དཔའ་བོ་གིང་དང་སྲུང་
མ་དངཿ དམ་ ཅན་ རྒྱ་ མཚོའི་ ཚོགས་ བཅས་ རྣམསཿ ཚོགས་ མཆོད་
གཏོར་མ་མདངས་དང་ལྡན༔ དངོས་གྲུབ་མཆོག་གི་བཟའ་བཅའ་ཡིན
སྒྲུབ་པའི་གནས་མཆོག་བཀོད་རེ་ལེགས དཔལ་ལྡན་མཛེས་པའི་ཕོ་
བྲང་ ཡིན འདིར་ཚོགས་རྣལ་ འབྱོར་ཉམས་རེ་དག༢ མངོན་པར་
དགའ་བའི་གནས་སུ་གཅིག འདོད་ཡོན་རེ་སྐོང་ལྷུན་གྱིས་གྲུབ༔ ལས་
རབ་རྫོགས་པའི་གནས་ཆེན་འདིརཿ བླ་མ་ཡི་དམ་མཁའ་འགྲོའི་ཚོགས
འོག་མིན་གནས་དང་པོ་ཏ་ལཿ ཨོ་རྒྱན་གནས་ནས་གཤེགས་སུ་གསོལ
རྡོ་རྗེ་རིགས་ཀྱི་མཁའ་འགྲོ་མ༔ མངོན་དགའི་ཞིང་ནས་འདི་རུ་བྱོན༔
ཐོར་ཚུགས་རིན་ཆེན་རྒྱན་གྱིས་བརྒྱན༔ མདངས་ལྡན་མང་པོའི་འཁོར་
བཅས་གཤེགསཿ རིན་ཆེན་རིགས་ཀྱི་ཌཱཀྐི་མཿ དཔལ་ལྡན་ཞིང་ནས་
འདི་རུ་བྱོན༔ དར་དཔྱངས་རིན་ཆེན་རྒྱན་གྱིས་བརྒྱན༔ མདངས་ལྡན་
མང་པོའི་འཁོར་བཅས་གཤེགསཿ པདྨ་རིགས་ཀྱི་ཌཱཀྐི་མཿ བདེ་ལྡན་
ཞིང་ནས་འདི་རུ་བྱོན༔ གཡེར་ཁ་དྲིལ་བུའི་རྒྱན་གྱིས་བརྒྱན༔ མདངས་
294



འདོན་ཆོག་ཕྱོགས་བསྡུས།
ལྡན་མང་པོའི་འཁོར་བཅས་གཤེགསཿ ལས་ཀྱི་རིགས་ཀྱི་ཌཱཀྐི་མ
ལས་རབ་ཞིང་ནས་འདི་རུ་བྱོན༔ རུས་རྒྱན་དུར་ཁྲོད་རྒྱན་གྱིས་བརྒྱན
མདངས་ལྡན་མང་པོའི་འཁོར་བཅས་གཤེགསཿ བྷུདྡྷ་རིགས་ཀྱི་ཌཱཀྐི་མ
ཆོས་ཀྱི་དབྱིངས་ནས་འདིར་བྱོན་ལཿ སྣ་ཚོགས་མཛེས་པའི་རྒྱན་གྱིས་
བརྒྱན༔ མདངས་ལྡན་མང་པོའི་འཁོར་བཅས་གཤེགསཿ གནས་ཡུལ་
དུར་ཁྲོད་བརྒྱད་ཀྱི་ཞིང༔ ཕྱོགས་མཚམས་སྟེང་འོག་ཐམས་ཅད་ནས
ལས་ དང་ ཡེ་ ཤེས་ གྲུབ་ པ་ ཡི༔ མཁའ་ འགྲོ་ ཞིང་ སྐོང་ གནས་ འདིར་
གཤེགསཿ བཀའ་ཉན་དམ་ཚིག་གཉན་པོའི་ཞིང༔ ཆོས་སྐྱོང་དམ་ཅན་
འཁོར་དང་བཅསཿ ལས་དང་དམ་ཚིག་སྐྱོང་བ་རྣམསཿ གནས་འདིར་
སྤྱན་འདྲེན་གཤེགས་སུ་གསོལཿ གུ་རུ་དེ་ཝ་ཌཱཀྐི་ནི་བཛྲ་ས་མ་ཡ་ཧཱུྃ
ཕོ་བྲང་ཡིད་འོང་མཛེས་པའི་ཞིང་ཁམས་འདིརཿ བླ་མ་བདེ་གཤེགས་
ཊཀི་དམ་ཅན་རྣམསཿ བདག་དང་འགྲོ་ལ་བརྩེ་བའི་ཞལ་བསྟན་ཕྱིར
པདྨ་ཉི་ ཟླའི་གདན་ལ་བཞུགས་སུ་གསོལཿ པདྨ་ཙན་ སཱུརྱ་མཿ ཧཱུྃ
སངས་རྒྱས་ཀུན་གྱི་ངོ་བོ་ཉིད༔ གུ་རུ་པདྨའི་སྐུ་ལ་འདུད༔ སྣ་ཚོགས་
གང་འདུལ་རེ་བ་སྐོང བདེ་གཤེགས་ རིག་འཛིན་རྣམས་ལ་འདུད
དམ་ཚིག་རྗེས་གཅོད་དངོས་གྲུབ་སྟེརཿ ཌཱཀྐི་མ་ཚོགས་རྣམས་ལ་འདུད༔
བཀའ་སྲུང་འཁོར་སྐྱོང་དམ་ཉམས་སྒྲོལཿ དམ་ཅན་སྲུང་མའི་ཚོགས་ལ་
འདུདཿ ན་མོ་གུ་རུ་ཤ་ཡ་ཧོ༔ གསུམ་པ་ཚོགས་མཆོད་འབུལ་བ་ནི༔ ཧཱུྃ༔ སྟོང་
295



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གསུམ་རྣམ་དག་རིན་ཆེན་སྣོད་ནང་དུ ཏིང་འཛིན་བྱིན་རླབས་རྨད་བྱུང་
ཟག་མེད་རྫསཿ ཨགྷོ་མེ་ཏོག་མར་མེ་དྲི་ཆབ་དངཿ ཞལ་ཟས་རོལ་མོ་
མཆོད་སྤྲིན་རྣམས་ཀྱིས་མཆོདཿ ཧཱུྃ གཟུགས་མཛེས་སྒྲ་སྙན་དྲི་ཞིམ་རོ་
བརྒྱ་འབུམ རེག་འཇམ་ཆོས་དབྱིངས་ཚོགས་དང་གཏོར་མའི་རྫས
ནམ་མཁའི་ཁམས་ཀུན་གང་བའི་ཏིང་འཛིན་གྱིསཿ རྗེ་བཙུན་གུ་རུ་
འཁོར་དང་བཅས་ལ་འབུལཿ ཧཱུྃ ཙན་དན་གུར་གུམ་ག་བུར་གླ་རྩི་དང
གསེར་དངུལ་ཟངས་ལྕགས་མུ་ཏིག་བྱེ་རུ་བཅསཿ ཤ་ལྔ་བདུད་རྩི་
དཔལ་གྱི་གཏོར་མ་དང༔ སྨན་རག་བརྒྱན་པའི་མཆོད་སྤྲིན་སྣ་ཚོགས་
འབུལཿ ཧཱུྃ༔ ཡང་དག་རྟོགས་པའི་ཡེ་ཤེས་རྣམ་པ་ལཿ ཞི་གནས་ལྷག་
མཐོང་ཏིང་འཛིན་བསམ་མི་ཁྱབ༔ དགེ་བཅུ་རྣམ་དག་སྤྱོད་པའི་དགྱེས་
མཆོད་འདི༔ རྗེ་བཙུན་གུ་རུ་འཁོར་བཅས་བཞེས་སུ་གསོལཿ ག་ཎ་
ཙཀྲ་པཱུ་ཛ་ཁ་ཁ་ཁཱ་ཧི་ཁཱ་ཧི བཞི་བ་བཤགས་པ་བྱ་བ་ནི༔ ན་མོ༔ བདག་དང་
ཁམས་གསུམ་སེམས་ཅན་ཐམས་ཅད་ཀྱི༔ ལུས་ངག་ཡིད་ནི་བག་མེད་
དབང་གྱུར་ཏེ༔ རིག་འཛིན་བདེ་གཤེགས་མཁའ་འགྲོའི་དམ་ཚིག་དང
འགལ་བར་གྱུར་པ་ཐམས་ཅད་མཐོལ་ལོ་བཤགསཿ ཕུད་དང་ཚོགས་
གཏོར་རྒྱུ་ཆུང་གཙང་སྦྲ་ཉམསཿ ཏིང་འཛིན་མི་གསལ་སྔགས་ཀྱི་གྲྭ་
ཉམས་ཏེ འཁོར་བའི་ལས་བསགས་སྡིག་སྒྲིབ་མཐོལ་ཞིང་བཤགས༔
ཡེ་ཤེས་སྤྱན་མངའ་མ་བསྒྲིབས་ཀུན་ཏུ་གསལཿ བདག་གིས་མ་གུས་ལེ་
ལོ་བག་མེད་དངཿ ཉོན་མོངས་དབང་གྱུར་དུག་ལྔའི་ལས་བསགས་པ
296



འདོན་ཆོག་ཕྱོགས་བསྡུས།
ཡེ་ཤེས་ཐུགས་ རྗེའི་བརྩེ་བས་ཉེར་དགོངས་ནསཿ མཐོལ་བཤགས་
ཚངས་པའི་དངོས་གྲུབ་སྩལ་དུ་གསོལཿ ཨོཾ་ཨཱཿཧཱུྃ་བཛྲ་གུ་རུ་པདྨ་ཧ་རི་ནི་
ས་ཨེ་ཧོ་བྷུདྡྷེ་བྷུདྡྷེ་སརྦ་བི་ཤུདྡྷེ་སྭཱ་ཧཱ༔ ཞེས་བརྗོད་དེ་ཚོགས་ཀྱི་ལོངས་སྤྱོད་གཏོར་མ་
བཏང་ཞིང་བརྒྱ་སྟོང་དུ་བསྐང་ངོ༔ དེས་ནི་ཚོགས་རྫོགས་སྒྲིབ་བྱང་བར་ཆད་སེལ༔ རྟག་ཏུ་འདི་ལ་
ནན་ཏན་བྱ་བ་གཅེསཿ ས་མ་ཡ༔ རྒྱ་རྒྱ་རྒྱ༔ ལྔ་བ་ཐུགས་དམ་སྐོང་ཞིང་བཤགས་པ་ནི༔ ནམ་
མཁའ་མཛོད་ཀྱི་སྔགས་རྒྱས་བྱིན་གྱིས་རླབསཿ ཏིང་འཛིན་གཟེངས་བསྟོད་དབྱངས་ཀྱིས་འདི་སྐད་
དོ༔ ཧཱུྃ༔ རིག་འཛིན་བླ་མ་རྣམ་བཞི་དགོངས་སུ་གསོལཿ མཁའ་འགྲོ་
དམ་ཅན་མ་ལུས་འདིར་གཤེགས་ཤིག དམ་རྫས་རྨད་བྱུང་དཔལ་གྱི་
གཏོར་མ་འདི༔ རི་རབ་གླིང་བཞི་གླིང་ཕྲན་ཉི་ཟླས་བརྒྱན༔ ལྷ་མིའི་
ལོངས་སྤྱོད་རྒྱ་མཚོའི་གཏིང་ལྟར་ཟབ༔ སྤྱན་གཟིགས་དར་འཕན་ནམ་
མཁའི་སྐར་ལྟར་བཀྲ འདོད་ཡོན་དྲུག་ལྡན་གཏོར་མས་ཐུགས་དམ་
བསྐང༔ སྨན་རག་རྒྱ་མཚོའི་ཀློང་ཡངས་འཁྱིལ་བ་ལཿ རོ་བཅུད་དྲི་རོ་
རེག་བྱ་ཕུན་སུམ་ཚོགས ཏིང་འཛིན་དགོངས་བརྒྱུད་དག་པས་བྱིན་
གྱིས་རླབསཿ བླ་མ་རིག་འཛིན་མཁའ་འགྲོའི་ཐུགས་དམ་བསྐང ཞིང་
ཆེན་བླ་བྲེ་དར་གྱི་འཕན་ལྡིང་དངཿ རྔ་དང་གླིང་བུ་གསུར་ཆེན་དུད་པ་
བཅསཿ སྤོས་དང་ཞལ་ཟས་ཞུན་ཆེན་མར་མེ་ཡིསཿ བླ་མ་རིག་འཛིན་
མཁའ་འགྲོའི་ཐུགས་དམ་བསྐངཿ སྣ་བདུན་རྒྱལ་སྲིད་བཀྲ་ཤིས་དག་
པའི་རྫསཿ རི་གླིང་ཁོར་ཡུག་ལྷ་མིའི་ལོངས་སྤྱོད་དང༔ བུ་དང་བུ་མོ་
རིགས་ལྡན་མང་པོ་ཡིསཿ བླ་མ་རིག་འཛིན་མཁའ་འགྲོའི་ཐུགས་དམ་
297



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བསྐང༔ ཤ་ལྔ་བདུད་རྩི་ལྔ་དང་ཡེ་ཤེས་ལཿ སྐུ་ལྔ་ཆོས་ལྔ་རང་བཞིན་
དག་པའི་རྫ་ ཀུན་ཏུ་བཟང་པོའི་མཆོད་སྤྲིན་རྒྱ་མཚོ་ཡིསཿ བླ་མ་
རིག་འཛིན་མཁའ་འགྲོའི་ཐུགས་དམ་བསྐངཿ དབྱེར་མེད་དག་མཉམ་
རྟོགས་པའི་དགྱེས་མཆོད་འདིསཿ ཕྱོགས་བཅུ་དུས་གསུམ་བླ་མ་ཡི་
དམ་ལྷ༔ མཁའ་འགྲོ་ཆོས་སྐྱོང་དམ་ཅན་སྲུང་མའི་ཚོགསཿ སྡེ་བརྒྱད་
རིགས་དྲུག་ལན་ཆགས་བགེགས་རིགས་དངཿ ཁས་ཉེན་དབང་ཆུང་གློ་
བུར་ལྷག་པའི་མགྲོན ཐམས་ཅད་མ་ལུས་སྐུ་དང་ཡེ་ཤེས་ཀྱི༔ རོལ་བ་
ཆེན་པོ་ཆོས་སྐུའི་ཀློང་དུ་བསྐལཿ དངོས་དང་དངོས་མེད་བློ་ལ་སྣང་བ་ཡི༔
མཆོད་སྤྲིན་ཚོགས་ཀྱི་མཆོད་པས་ཐུགས་དམ་བསྐངཿ ཐམས་ཅད་སྟོང་
ཉིད་ཡེ་ཤེས་ཆེན་པོའི་ངང རྟོག་ཚོགས་རང་གྲོལ་ཡེ་ཤེས་ཐུགས་དམ་
བསྐངཿ གསལ་བ་ཤེས་རབ་སྡུག་བསྔལ་བདེ་ཆེན་ངང སྐྱེ་འགགས་
གཉིས་མེད་རོལ་བའི་ཀློང་དུ་བསྐང༔ ཐུགས་དམ་བསྐང་ལ་མཆོག་དང་
ཐུན་མོང་གི དངོས་གྲུབ་དམ་པ་དུས་འདིར་སྩལ་དུ་གསོལཿ སརྦ་ག་
ཎ་ཙཀྲ་བླ་ཛ་ཁཱ་ཧི དེ་ནས་སྒོ་གསུམ་སྡིག་པ་འགྱོད་སེམས་ཀྱིསཿ ཨེ་མ་ཧོ༔ རང་
བཞིན་དག་ པའི་ རྡོ་ རྗེ་ རྣལ་ འབྱོར་ གྱི ལྷ་དང་ རིག་ འཛིན་ སྲུང་མ་
དགོངས་སུ་གསོལཿ བདག་ཅག་མ་རིག་སྒོ་གསུམ་ལས་དབང་གིས
བག་མེད་ཚུལ་གྱིས་བསགས་པའི་སྡིག་པ་རྣམས ཀུན་བཟང་ཆོས་
དབྱིངས་རོལ་བའི་ཀློང་དུ་བཤགསཿ རྡོ་རྗེ་སློབ་དཔོན་མཆེད་ལྕམ་དམ་
པའི་ཆོསཿ སྐུར་སྨད་ལོག་རྟོག་དབང་གིས་སྤངས་པ་དངཿ རྩ་བ་ཡན་
298



འདོན་ཆོག་ཕྱོགས་བསྡུས།
ལག་དམ་ཚིག་སྡོམ་ལས་འགལ དོན་དམ་ཆོས་ཉིད་དག་པའི་ཀློང་དུ་
བཤགསཿ ཚངས་པ་དོན་གྱི་དངོས་གྲུབ་སྩལ་དུ་གསོལཿ ཨོཾ་གུ་རུ་དེ་ཝ་
ཌཀྐི་ནི་ས་ཏྭ་ས་མ་ཡ་མ་ནུ་པ་ལ་ཡཿ སོགས་བརྗོད་ནས་ཡི་གེ་བརྒྱ་བ་མང་དུ་བཟླ༔
དེ་ནས་དྲུག་པ་ཚོགས་ཀྱི་དངོས་གྲུབ་བླང་བ་ནི༔ ཧཱུྃ་ཧཱུྃ༔ མཉམ་མེད་གུ་རུ་པདྨ་ཐོད་
ཕྲེང་རྩལཿ ལྷ་ལྕམ་ཡུམ་དང་གཉིས་མེད་བདེ་ཆེན་རོལཿ ཐོད་ཕྲེང་
རྩལ་བཞི་མཚན་བརྒྱད་ཡུམ་དང་བཅསཿ སྤྲུལ་པ་ཡང་སྤྲུལ་རིག་འཛིན་
དུ་མའི་ཚོགསཿ དཔའ་བོ་མཁའ་འགྲོ་ཆོས་སྐྱོང་ལྷ་མོར་བཅསཿ སྐུ་
གསུང་ཐུགས་ཀྱི་འོད་ཟེར་ཆེན་པོ་ཡིསཿ མོས་པའི་བུ་ལ་མཆོག་དང་
ཐུན་མོང་གི དངོས་གྲུབ་དམ་པ་མྱུར་བའི་ཤུགས་ཀྱིས་སྩོལཿ ཨོཾ་ཨཱཧཱུྃ་
བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛ་ཛ༔ ཀ་ཡ་ཝཀྐ་ཙིཏྟ་སརྦ་
སིདྡྷི་ཕ་ལ་ཧཱུྃ༔ ཞེས་བརྗོད་ནས་ཚོགས་ལ་རོལ་བ་ནི༔ ལས་རྡོར་པས༔ ཀྱེ གཟིགས་
ཤིག་མཛེས་ལྡན་ སོགས་དང་ཚོགས་པས་ལན་དུ༔ ཧོ༔ བདེ་བར་གཤེགས་པ་
སོགས་ནས་ཨ་ལ་ལ་ཧོ ཞེས་གཙང་རྨེ་མེད་པར་ལོངས་སུ་སྤྱོད་པར་བྱའོ༔ བདུན་པ་
རྗེས་ལ་ལྷག་མ་བསྔོ་བ་ནི༔ ཚོགས་ལྷག་མ་རྡོ་རྗེ་སློབ་དཔོན་གྱི་ཞལ་ཁྲུད་དབབ་ཅིང་བྱིན་གྱིས་
རླབས་ཏེ་འདི་སྐད་དོ༔ ཧཱུྃ་བྷོ གཅིག་དང་དུ་མར་འཛིན་པའི་ཀུན་རྟོག་བློ
འཕོ་བྲལ་དབུ་མའི་སྲོག་ཏུ་སྨིན་པ་ལས༔ རིག་རྩལ་ཡེ་ཤེས་རོལ་བར་
ཡོངས་ཤར་བའི གིང་ལང་དབང་ཕྱུག་འབར་མ་དམ་ཅན་ཚོགས
ཏིང་འཛིན་དཀྱིལ་ འཁོར་ཆེན་པོའི་ ཕྱིའི་ འདུ་ བརཿ གཤེགས་ནས་
ཐབས་ཤེས་དམ་ཚིག་བདུད་རྩིའི་རོ༔ དཔལ་ཆེན་རོལ་པའི་ཕམ་ཕབ་
299



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འདི་བཞེས་ལཿ ཕྱི་རུ་འགལ་རྐྱེན་རིགས་རྣམས་ཚར་གཅོད་ཅིང༔ ནང་
དུ་རྡོ་རྗེའི་ལུས་ཁམས་འཁྲུགས་པ་སོལ༔ གསང་བར་གཟུང་འཛིན་
མཚན་རྟོག་ཟད་སར་སྐྱོལ༔ སྣང་སེམས་དབུ་མར་གྲོལ་བའི་འཕྲིན་
ལས་མཛོད༔ ཨུབྷི་ཊ་བྷ་ལིནྟ་ཁཱ་ཧི༔ བརྒྱད་པ་རིག་འཛིན་མཁའ་འགྲོའི་བསྐུལ་བ་ནི༔
ཧཱུྃ། ཧཱུྃ མ་གཡེལ་མ་གཡེལ་བླ་མ་རིག་འཛིན་མཁའ་འགྲོའི་ཚོགས
བཞེངས་ཤིག་བཞེངས་ཤིག་ཆོས་དབྱིངས་བདེ་ཆེན་ངང་ནས་བཞེངས༔
བསྐུལ་ལོ་བསྐུལ་ལོ་འགྲོ་བའི་དོན་དུ་ཐུགས་རྗེ་རབ་ཏུ་བསྐུལཿ ནམ་
མཁའི་མཐའ་ལྟར་ཞིང་ཁམས་བསམ་ལས་འདས གདུལ་བྱའི་རེ་བ་
ཀུན་ཏུ་བསྐང་མཛད་པཿ ཨོ་རྒྱན་སྤྲུལ་བ་བྱེ་བ་ཕྲག་བརྒྱའི་ཚོགས
བདག་ཅག་བོད་ཀྱི་སེམས་ཅན་དོན་ལ་བསྐུལཿ ཐུགས་རྗེ་མ་ཆུང་སྔོན་
གྱི་ཐུགས་དམ་དགོངསཿ བླ་མ་རིག་འཛིན་སྐར་ཚོགས་ཆེམས་སེ་ཆེམ
ཡི་དམ་ལྷ་ཚོགས་ཕྱག་རྒྱ་ལམས་སེ་ལམ མཁའ་འགྲོ་ཤུགས་འགྲོ་
སྤྲིན་ལྟར་ཐིབས་སེ་ཐིབ ཧཱུཾ་དང་ཕཊ་ཀྱི་སྒྲ་སྒྲོག་དི་རི་རི གིང་ཆེན་
དཔའ་བོས་བྲོ་བརྡུང་ཁྲབས་སེ་ཁྲབ༔ བདུད་དང་འགོང་པོ་ཕྱེ་མར་ཉི་
ལི་ལི ཆོས་སྐྱོང་དམ་ཅན་སེར་ཆེན་ཤ་ར་རཿ དམ་ཉམས་ལོག་ལྟའི་
བདུད་དཔུང་ཆོམས་སེ་ཆོམཿ བདག་དང་ཁམས་གསུམ་འགྲོ་བའི་ནད་
གདོན་རྣམསཿ ཐུགས་རྗེའི་ཆུ་ཡིས་སྦྱངས་ཤིང་བཀྲུ་བར་མཛོད༔ ལས་
དང་ཉོན་མོངས་ཤེས་བྱའི་སྡིག་སྒྲིབ་རྣམསཿ ཡེ་ཤེས་མེ་ཡིས་བསྲེག་
ཅིང་སྦྱང་དུ་གསོལཿ ཚེ་དང་དབང་ཐང་ལོངས་སྤྱོད་སྙན་དང་གྲགས
300



འདོན་ཆོག་ཕྱོགས་བསྡུས།
ཏིང་འཛིན་ལུས་སྟོབས་ཡེ་ཤེས་རྒྱས་པར་མཛོད༔ རྒྱལ་པོ་བཙུན་མོ་
བློན་པོ་དམག་མི་དངཿ ལྷ་འདྲེ་མ་ལུས་དབང་བསྡུས་ཟིལ་གྱིས་གནོན༔
བདུད་དང་མུ་སྟེགས་དགྲ་བགེགས་ཞིང་བཅུའི་ཚོགསཿ མཐུ་རྩལ་ཆེན་
པོས་ ཐལ་བའི་རྡུལ་དུ་རློགསཿ ཧཱུྃ དབུས་ ཕྱོགས་ དགའ་ ལྡན་ཞིང་
ཁམས་ནསཿ སངས་ རྒྱས་ རིགས་ ཀྱི་ ཌཀྐི་རཿ དཀར་མོ་འབུམ་སྡེ་
དབྱིངས་ནས་བཞེངས༔ བདེ་ཆེན་ཡེ་ཤེས་ཕྲིན་ལས་མཛོད༔ ཧ ཤར་
ཕྱོགས་མངོན་དགའི་ཞིང་ཁམས་ནསཿ རྡོ་རྗེ་རིགས་ཀྱི་ཌཱཀྐི་མཿ སྔོན་
མོ་འབུམ་སྡེ་དབྱིངས་ནས་བཞེངས༔ ཞི་བའི་ ཕྲིན་ལས་འགྲུབ་པར་
མཛོད༔ རི ལྷོ་ཕྱོགས་དཔལ་ལྡན་ཞིང་ཁམས་ནསཿ རིན་ཆེན་རིགས་
ཀྱི་ཌཱཀྐི་མཿ སེར་མོ་འབུམ་སྡེ= རྒྱས་བའི་ཕྲིན་ལས༴ ནི ནུབ་ཕྱོགས་
བདེ་ ལྡན་ཞིང་ཁམས་ ནསཿ པདྨ་ རིགས་ ཀྱི༴ དམར་མོ་འབུམ་ སྡེ
དབང་གི་ཕྲིན་ལས༴ སཿ ལས་རྣམས་ལྷུན་གྲུབ་ཞིང་ཁམས་ནསཿ ཀརྨ་
རིགས་ཀྱི༴ ལྗང་མོ་འབུམ་སྡེ༴ དྲག་པོའི་ཕྲིན་ལས༴ ཧཱི༔ གནས་ཡུལ་
ཉེར་བཞི་དུར་ཁྲོད་བརྒྱདཿ གནས་བཞུགས་མཁའ་འགྲོ་དཔའ་བོ་དང
དམ་ཅན་སྲུང་མ་ཐམས་ཅད་དང༔ གཏེར་བདག་ལས་བྱེད་དབྱིངས་
ནས་བཞེངསཿ ནད་གདོན་དགྲ་བགེགས་གནོད་པ་ཟློག སྲི་ལངས་
བདུད་ གཅོད་རུ་འཛིང་དང མོ་ངན་བྱད་སྡིགས་ཐམས་ཅད་ཟློག
ལྟས་ངན་ཡེ་འབྲོག་ཆོ་འཕྲུལ་ཟློག དགྲ་དཔུང་བགེགས་ཀྱི་སྦྱོར་བ་
ཟློག ཨོ་ཤིནཾ་པུཏྟཾ་ཝ་ཤཾ་མཱ་ར་ཡ་པྲ་མོ་ཧ་རྦད་ཟོར་བྷོ་བྷོ༔ དེ་ནས་གཏོར་མ་
301



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཕྱིར་བསྐྱལ་ལཿ སྨན་རག་ཆུ་གཙང་བྲན་བྱས་ཏེ༔ བདག་ཉིད་གུ་རུ་གསལ་བྱས་ལཿ པད་ཞྭ་ཆོས་
གོས་ཕོད་ཆེན་གསོལ༔ རྡོ་རྗེ་ཕུར་བུ་འཕྱར་བྱས་ཏེ༔ དགུ་བ་ཆད་ཐོ་བསྒྲགས་པ་ནི༔ ཧཱུྃ༔ སྔོན་
གྱི་བསྐལ་བའི་དང་པོ་ལཿ འོག་མིན་དགའ་ལྡན་གནས་མཆོག་ཏུ རྡོ་
རྗེ་ཁྲག་འཐུང་སྐུར་བསྟན་ནསཿ དམ་ལ་བཏགས་པའི་མཁའ་འགྲོ་གིང
དབང་ཕྱུག་མ་སྲིང་འབར་མ་དངཿ ཕོ་ཉ་ལས་མཁན་དམ་ཚིག་ཅན
ཆོས་ཉིད་བདེན་པའི་བཀའ་ལ་ཉོན༔ དམ་རྫས་རྒྱན་གྱི་གཏོར་མ་ལོངས
བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཡང་ལེ་ཤོད་ཀྱི་བྲག་
ཕུག་ཏུ རྡོ་རྗེ་འཆང་གི་སྐུར་བསྟན་ནསཿ དམ་ལ་བཏགས་པའི་གཙང་
རིས་ཀྱི མགོན་པོ་བདུན་ཅུ་རྩ་ལྔའི་ཚོགསཿ ཆོས་ཉིད་བདེན་པའི་
བཀའ་ལ་ཉོན དམ་ལྡན་རྒྱན་གྱི་གཏོར་མ་ལོངསཿ བཅོལ་བའི་ཕྲིན་
ལས་ འགྲུབ་ པར་ མཛོད༔ ཧཱུྃ༔ རྒྱ་ གར་དུར་ ཁྲོད་ གནས་ བརྒྱད་ དུ
བཀའ་བརྒྱད་ཁྲག་འཐུང་སྐུར་བསྟན་ནསཿ དམ་ལ་བཞག་པའི་ཞིང་
སྐྱོང་དངཿ བཀའ་སྲུང་མཁའ་འགྲོ་ཆོས་སྐྱོང་ཚོགསཿ ཆོས་ཉིད་བདེན་
པའི་བཀའ་ལ་ཉོན༔ དམ་རྫས་རྒྱན་གྱི་གཏོར་མ་ལོངསཿ བཅོལ་བའི་
ཕྲིན་ལས་འགྲུབ་པར་མཛོད༔ ཧཱུྃ༔ ཚ་ཤོད་མང་ཡུལ་དཔལ་མོའི་ཚོགས
དབང་ཆེན་རོལ་བའི་སྐུར་བསྟན་ནསཿ དམ་ལ་བཏགས་པའི་དགེ་
བསྙེན་ དང ཕུད་བདག་ བསྟན་ མ་ བཅུ་ གཉིས་ ཚོགསཿ ཆོས་ ཉིད་
བདེན་པའི་བཀའ་ལ་ཉོན དམ་རྫས་རྒྱན་གྱི་གཏོར་མ་ལོངསཿ བཅོལ་
བའི་ཕྲིན་ལས་འགྲུབ་པར་མཛོདཿ ཧཱུྃ༔ སིལ་མ་ལ་དང་འུ་ཡུག་དང
302



འདོན་ཆོག་ཕྱོགས་བསྡུས།
མལ་གྲོ་ ཀོང་ སོགས་བོད་ཡུལ་དུ༔ ཨོ་རྒྱན་པདྨའི་སྐུར་བསྟན་ནས
དམ་ལ་བཏགས་པའི་གནོད་སྦྱིན་དངཿ དགེ་བསྙེན་བྱང་བཙན་འབྲོག་
མོ་དངཿ གཉན་ཆེན་ལ་སོགས་དམ་ཚིག་ཅན༔ ཆོས་ཉིད་བདེན་པའི་
བཀའ་ལ་ཉོན དམ་རྫས་རྒྱན་གྱི་གཏོར་མ་ལོངསཿ བཅོལ་བའི་ཕྲིན་
ལས་འགྲུབ་པར་མཛོད༔ ཧཱུྃ༔ ཧས་པོ་རི་དང་ལྷོ་བྲག་དངཿ ཤམ་པོ་
གངས་དང་ མཁའ་ རི་ གངས ཏི་སེ་གངས་ལ་གུ་རུ་ཡིསཿ དམ་ལ་
བཏགས་པའི་སྡེ་བརྒྱད་ཚོགསཿ ཆོས་ཉིད་བདེན་པའི་བཀའ་ལ་ཉོན
དམ་རྫས་རྒྱན་གྱི་གཏོར་མ་ལོངསཿ བཅོལ་བའི་ཕྲིན་ལས་འགྲུབ་པར་
མཛོདཿ མཆིམས་ཕུ་ཤེལ་བྲག་སྟག་ཚང་དངཿ ཡོངས་རྫོགས་མཁར་ཆུ་
ཀོང་ཡུལ་དངཿ ཁམས་དང་བཅས་པའི་བོད་ཡུལ་དུ༔ དམ་ལ་བཏགས་
པའི་ལྷ་སྲིན་ཚོགསཿ ཆོས་ཉིད་བདེན་པའི་བཀའ་ལ་ཉོན དམ་ལྡན་
རྒྱན་གྱི་གཏོར་མ་ལོངསཿ བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔
བསམ་ཡས་ཁྲ་འབྲུག་ལྷ་ས་དངཿ ཟབ་ལུང་ཏི་སྒྲོ་ལ་སོགས་པརཿ དམ་
ལ་བཏགས་པའི་གཙང་རིགས་ཀྱི མགོན་པོ་བདུན་ཅུ་རྩ་ལྔའི་ཚོགས
ཆོས་ཉིད་བདེན་པའི་བཀའ་ལ་ཉོན དམ་ལྡན་རྒྱན་གྱི་གཏོར་མ་ལོངས
བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ གུ་རུ་ཨོ་རྒྱན་མཁའ་
འགྲོའི་གླིང༔ ཟངས་མདོག་དཔལ་རིར་སྲིན་པོའི་སྐུརཿ བཞེངས་ནས་
དམ་ལ་བཏགས་པ་ཡི༔ སྲིན་པོའི་གདོན་ཚོགས་མ་ལུས་ཀུན༔ ཆོས་
ཉིད་བདེན་པའི་བཀའ་ལ་ཉོན དམ་ལྡན་རྒྱན་གྱི་གཏོར་མ་ལོངས
303



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བཅོལ་བའི་ཕྲིན་ལས་འགྲུབ་པར་མཛོདཿ ཧཱུྃ༔ ང་ནི་པདྨ་འབྱུང་གནས་
ཡིན༔ སྐུ་གསུང་ཐུགས་ནི་རྡོ་རྗེར་གསལ ང་ཡི་དབང་དུ་བསྡུས་པ་
ལསཿ སུ་ཡང་དམ་ལས་འདའ་མ་བྱེད གལ་ཏེ་དེ་ལས་འདས་གྱུར་ན༔
ང་ནི་ཡཀྵ་མེ་དབལ་ སྐུ༔ དམར་ནག་དབུ་ དགུ་ འཇིགས་བྱེད་ ཞལ
གཡས་དགུའི་ཕྱག་གིས་རྡོ་རྗེས་གཟིརཿ གཡོན་དགུའི་ཕྱག་གིས་སྡིག་
པ་འགྱེད༔ དམ་ཉམས་སྙིང་རྩ་བཅད་ནས་ཀྱངཿ ཁྲག་རྒྱུན་རྟག་ཏུ་
འཐུང་བར་བྱེད༔ དེ་བས་དམ་ལ་མ་འདའ་བརཿ བོད་ཡུལ་བསྟན་པ་
སྲུང་བ་དངཿ མཐའ་ཡི་དམག་ དཔུང་ ཕྱིར་ ལ་བཟློག ནད་ གདོན་
གནོད་པ་སྲུང་བ་དངཿ ཨོ་རྒྱན་ང་ཡི་གཏེར་རྣམས་སྲུངཿ ཁྲི་སྲོང་ལྡེའུ་
བཙན་རྒྱུད་པ་སྐྱོངསཿ སད་སེར་མུ་གེ་ཤྭ་ཆུ་སྡོམསཿ བཙན་དང་སྐྱ་
ཡུགས་ དལ་ ཡམས་ བཟློག དམག་ འཁྲུག་ བྱད་ ཁ་ ཕུར་ ཁ་བཟློག
དུས་སུ་ཆར་ཕོབ་འབྲུ་དང་ཕྱུགསཿ རིགས་རྒྱུད་བུ་ནོར་སྤེལ་བ་དང
དམ་ཆོས་ཀློག་བཤད་སྒྲུབ་བརྒྱུད་སྤེལཿ མདོ་རྒྱུད་བསྟན་བཅོས་དར་བ་
དང དགེ་འདུན་སྡེ་དཔུང་ཐོས་བསམ་པརཿ འཇིག་རྟེན་ལེགས་དགུ་
ཀུན་འགྲུབ་མཛོད༔ ས་མ་ཡ་དམ་ལས་མ་འདའ་ཞིག ཅེས་གཏོར་མ་འབུལ
དེ་ལྟར་དམ་བསྒྲགས་བྱ་བའི་ཕྱིརཿ སྔོན་དུ་བསྙེན་སྒྲུབ་མཐར་ཕྱིན་ནས བྱ་བ་གང་ལ་གང་དགོས་
སྦྱརཿ མཁར་འདེབས་ཡུལ་འཛུགས་ཤྭ་སེར་བཟློག༔ སྡེ་བཟུང་སྲིད་བཟུང་ཆོས་སྲིད་སྤེལ༔ གང་
ལའང་འདི་ཡིས་དོན་འགྲུབ་འགྱུརཿ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔ དགེའོ༔ བཅུ་བ་བསྟན་མ་
བསྐྱང་བ་ནི༔ ཧཱུྃ༔ བཀའ་ཡི་ཚོགས་དང་བཅས་ཉིད་དུ༔ ཁྲག་འཐུང་དེ་
304



འདོན་ཆོག་ཕྱོགས་བསྡུས།
བཞིན་ནམ་མཁའི་སྐུ༔ ཚུར་གཤེགས་ཚུར་གཤེགས་སྐྱོང་མ་རྣམས
འདིར་ གཤེགས་ རྒྱན་གྱི་གཏོར་མ་བཞེསཿ བདག་ ཉིད་ཆེན་མོ་ལ་
སོགས་བདུད་མོ་བཞི གངས་དཀར་ཤ་མེད་ལ་སོགས་གནོད་སྦྱིན་བཞི
ཀོང་བཙུན་དེ་མོ་ལ་སོགས་སྨན་མོ་བཞི བོད་ཁམས་སྐྱོང་བའི་བསྟན་
མ་བཅུ་གཉིས་པོ༔ རིན་ཆེན་ལྷབ་ལྷུབ་མང་པོའི་རྒྱན་དང་བཅསཿ ཕོ་ཉ་
ཡང་གཡོག་མང་པོའི་འཁོར་དང་བཅསཿ མཆོད་དང་གཏོར་མ་དམ་པ་
འདི་བཞེས་ལཿ བཅོལ་བའི་འཕྲིན་ལས་མ་ལུས་འགྲུབ་པར་མཛོད༔ ཧཱུྃ༔
བསྟན་མ་ཆེན་མོ་ཁྱེད་རྣམས་ལཿ སློབ་དཔོན་པདྨ་ཐོད་ཕྲེང་གིསཿ རྒྱལ་
ཡུལ་དེ་ནི་བསྟན་བཟང་མཿ ཨ་སུ་ར་ཡི་བྲག་ཕུག་ཏུ རྣམ་ལྔ་ཞིང་གི་
མཆོད་བཤམས་ནསཿ ཞིང་ཆེན་སྒྲོལ་བའི་གདན་སྟེང་དུ༔ དམར་ཆེན་
བྷནྡྷའི་མཆོད་བཤམས་ནསཿ ལག་ཏུ་རྡོ་ རྗེ་ གཏད་ནས་ཀྱང༔ རྣལ་
འབྱོར་སྒྲུབ་པའི་གྲོགས་གྱིས་ཞེསཿ ཐར་བ་ཐོབ་ཕྱིར་མིང་བཏགས་ཏེ
བྲན་གྱི་ཚུལ་དུ་ཁས་བླངས་མཿ དམ་ཚིག་དེ་ལས་ཁྱེད་མ་འད༢ དམ་
ཚིག་དེ་ལས་ཁྱོད་འདས་མཿ བཛྲ་ཡཀྵ་ཁྲོ་མོ་ཡིསཿ སྙིང་གི་དཀྱིལ་ནས་
ཁྲག་དྲངས་ཏེ༔ འོ་དོད་འབོད་པར་གདོན་མི་ཟ དེ་བས་བོད་ཁམས་
སྐྱོང་མའི་ཚོགསཿ སྔོན་གྱི་ཐུགས་དམ་རྗེས་དགོངས་ལཿ བཅོལ་བའི་
ཕྲིན་ལས་འགྲུབ་པར་མཛོདཿ ལ་ལཱ་ལེ་ལེ་ཏཾ་ཏཾ་ཏེ་ཏེ་རྡོ་རྗེ་སྲིང་འགྲོ་མ་
ཧཱུྃ་བྷོ་ཧཱུྃ བཅུ་གཅིག་པ་བྲོ་བརྡུང་བ་ནི༔ དེ་ནས་གཏོར་གཞོང་སྒོ་ཁར་ཁ་སྦུབ་པར་རྣལ་འབྱོར་
པ་རྣམས་ཀྱིས་བསྐོར་ཞིང་གནོད་བྱེད་མནན་པར་བསམ་ལཿ ཧཱུྃ༔ སྔོན་ཚེ་དཔལ་ཆེན་ཧེ་
305



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རུ་ཀསཿ ཀུན་ཏུ་བཟང་མོའི་མཁའ་དབྱིངས་སུ ཁམས་གསུམ་ཡོངས་
སྒོལ་མཛད་པའི་ཚེ༔ དཔལ་གྱི་བྲོ་ཆེན་བརྡུངས་པ་ལྟརཿ འབར་བའི་
རྣལ་འབྱོར་སྔགས་འཆང་བདག དབང་ཆེན་འབར་བའི་གཞལ་ཡས་
འདིརཿ རོལ་པའི་བྲོ་ཆེན་ཆེམས་སེ་ཆེམ ཧཱུྃ་གིས་དབང་བསྒྱུར་ཁམས་
གསུམ་གཡོ༔ ཕཊ་ ཀྱི་འཕྲོ་འདུས་འཇིག་རྟེན་འཁྱམསཿ རཾ་གྱིས་མེ་
འབར་ཐམས་ཅད་བསྲེགསཿ རྐང་པ་གཡས་པ་ཐབས་ཀྱི་རྒྱསཿ འཁོར་
བ་ཆོས་ཉིད་རོལ་པར་མནརཿ རྐང་པ་གཡོན་པ་ཤེས་རབ་རྒྱསཿ མྱ་
ངན་འདས་པ་དབྱིངས་སུ་མནན གཟུང་འཛིན་འཁོར་བའི་ཕུང་པོ་ལ
གཉིས་མེད་ཡེ་ཤེས་བྲོ་བརྡུངས་པསཿ ཐམས་ཅད་རང་བྱུང་ཡེ་ཤེས་ངང༔
སྲིད་གསུམ་ཡེ་ནས་གྲོལ་བར་མནན དུག་ལྔ་འདུས་པའི་ཕུང་པོ་ལ
ཡེ་ཤེས་ལྔ་ཡི་བྲོ་བརྡུངས་པསཿ ཉོན་མོངས་རྣམ་དག་ཡེ་ཤེས་ངང
རང་བཞིན་འོད་གསལ་ཆེན་པོར་མནན༔ སྣང་སྲིད་སྣོད་བཅུད་ཡངས་
པ་ལཿ དཀྱིལ་འཁོར་ཆེན་པོའི་བྲོ་བརྡུངས་པསཿ ཐམས་ཅད་འོག་མིན་
གཞལ་ཡས་ཁངཿ ཡེ་རྫོགས་ལྷུན་གྱིས་གྲུབ་པར་མནན དབང་ཆེན་
གར་གྱི་དཀྱིལ་འཁོར་དུ བདུད་བཞི་འཇོམས་པའི་བྲོ་བརྡུངས་པས༔
དགྲ་བགེགས་ཆོས་ཉིད་བརྡལ་བར་མནན༔ ཞི་རྒྱས་དབང་དྲག་ཕྲིན་
ལས་རྫོགསཿ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ ཨོ་ནསཿ ལམ་ནསཿ ཧཱུཾ་
བྷ་ཡ་ནནཿ ཞེས་བརྗོད་དོ༔ བཅུ་གཉིས་པ་བཟོད་པར་གསོལ་བ་ནི༔ དེ་ནས་དཀྱིལ་འཁོར་
མཆོད་ནས་ཐལ་མོ་སྦྱར་ཏེ ན་མོ༔ བླ་མ་ཡི་དམ་མཁའ་འགྲོའི་དཀྱིལ་འཁོར་
306



འདོན་ཆོག་ཕྱོགས་བསྡུས།
དུ ཚུལ་བཞིན་མཆོད་ཀྱང་འགལ་འཁྲུལ་ཉེས་གྱུར་པཿ གང་ལགས་དེ་
ཀུན་བཟོད་པར་བཞེས་ནས་ཀྱང མཆོག་དང་ཐུན་མོང་དངོས་གྲུབ་
སྩལ་དུ་གསོལཿ ཅེས་པ་ལན་གསུམ་དང་ཡི་གེ་བརྒྱ་བ་བརྗོད༔ དཀྱིལ་འཁོར་བསྡུ་བ་ནི༔
ཨོྃ༔ བླ་མ་ཡི་དམ་མཁའ་འགྲོའི་ཚོགས་རྣམས་ཀུན༔ རྗེས་སུ་མཐུན་
པའི་ དངོས་གྲུབ་བསྩལ་ནས་ཀྱངཿ རང་ གནས་ དགེ་བ་ རང་བཞིན་
གནས་གཤེགས་ཏེ༔ སླར་ཡང་ཐུགས་རྗེས་འབྱོན་པར་མཛད་དུ་གསོལ
ཨོ་ བཛྲ་ མུ ཞེས་ བརྗོད་ དམ་ ཚིག་ པ་ རང་ ལ་ བསཿ ཡེ་ཤེས་ པ་དབྱིངས་ སུ་ གཤེགས༔
རྡུལ་མཚོན་ནམ་མཁའ་ནས་དབུས་སུ་བསྡུའོ༔ བཅུ་བཞི་པ་བསྔོ་བ་ནི༔ ཕྱོགས་བཅུ་ན་
བཞུགས་པའི་བླ་མ་དང་ཡི་དམ་དཀྱིལ་འཁོར་གྱི་ལྷ་ཚོགས་ཐམས་ཅད་
བདག་ལ་དགོངས་སུ་གསོལཿ བླ་ན་མེད་པའི་དཀྱིལ་འཁོར་མཆོད་
ཅིང་བསྙེན་སྒྲུབ་སྤྱད་པ་དང་ཚོགས་ཀྱིས་བསྐངས་ཤིང་དབང་བསྐུར་བ་
ལ་སོགས་པའི་རྩ་བ་འདི་ལ་བརྟེན་ནསཿ སངས་རྒྱས་ཀྱི་བསྟན་པ་རིན་
པོ་ཆེ་དར་ཞིང་རྒྱས་པར་གྱུར་ཅིག སེམས་ཅན་ཐམས་ཅད་བདེ་ཞིང་
སྐྱིད་པར་གྱུར་ཅིག འཇིག་རྟེན་གྱི་ཁམས་ཐམས་ཅད་དུ་ལོ་ཕྱུགས་
རྟག་ཏུ་ལེགས་ཤིང་ཆར་ཆུ་དུས་སུ་འབབ་པར་གྱུར་ཅིག ནད་མཚོན་
གྱི་བསྐལ་བ་མེད་ཅིང་འཁྲུགས་པ་དང་འཚེ་བ་ཐམས་ཅད་རྒྱུན་ཆད་
པར་གྱུར་ཅིག ཁྱད་པར་དུ་ཡང་བདག་རྡོ་རྗེ་སློབ་དཔོན་གྲོགས་མཆེད་
ཡོན་མཆོད་འཁོར་དང་བཅས་པ་རྣམས་ཀྱི་རྐྱེན་དང་བར་ཆད་ཐམས་
ཅད་ཞི་བར་གྱུར་ཅིག ཚེ་དཔལ་འབྱོར་བ་ཐམས་ཅད་རྒྱས་པར་གྱུར་
307



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཅིག ལྟ་སྒོམ་དང་ཏིང་འཛིན་འཕེལ་བར་གྱུར་ཅིག འགལ་འཁྲུལ་
ཉམས་ཆགས་ཐམས་ཅད་བསྐང་བར་གྱུར་ཅིག ཚེ་འདི་ཉིད་ལ་ཕྱག་
རྒྱ་ཆེན་པོ་མཆོག་གི་དངོས་གྲུབ་ཐོབ་པར་གྱུར་ཅིག ཧེ་རུ་ཀ་དཔལ་
གྲོང་ཁྱེར་དུ ཚོགས་ཀྱི་འཁོར་ལོས་མཆོད་པ་ཡིསཿ བདག་དང་འགྲོ་
བ་མ་ལུས་པཿ དཀྱིལ་འཁོར་གཅིག་ཏུ་འགྲུབ་པར་ཤོག དགེ་བ་འདི་
ཡིས་བདག་དང་འགྲོ་བ་ཀུན བདེ་ཆེན་མཁའ་སྤྱོད་དག་པའི་ཞིང་
བགྲོད་དེ༔ པདྨ་རྒྱལ་དང་འདུ་འབྲལ་མེད་པ་ཡིསཿ ཕྲིན་ལས་རྣམ་བཞི་
ལྷུན་གྱིས་འགྲུབ་པར་ཤོག ཅེས་པ་ལན་གསུམ་བརྗོད་དོ༔ བཅོ་ལྔ་པ་ཤིས་པ་བརྗོད་
པ་ནི༔ རོལ་མོ་དབྱངས་ཀྱི་འགྱུར་གདངས་བསྒྲགས་ཏེ་བར་མཚམས་རྣམས་སུ་མེ་ཏོག་གི་ཆར་
ཕབ་པ་དང་བཅས་པས་འདི་སྐད་དོ༔ ཨོ བསོད་ནམས་ཡེ་ཤེས་ཚོགས་གཉིས་
རྫོགས་པའི་གཙོ༔ ཡོན་ཏན་མཐའ་ཡས་དོན་གཉིས་འབྱུང་བའི་དཔལ
རྒྱལ་བ་རྒྱ་མཚོའི་བཀྲ་ཤིས་གང་ལགས་པཿ དམ་པ་དེས་ཀྱང་དེང་
འདིར་ བདེ་ ལེགས་ཤོག༔ ཡེ་ཤེས་རྒྱ་ མཚོ་ མཁའ་ ལྟར་རྒྱ་ཆེ་ཤིང
ཐུགས་ རྗེ་ཚད་མེད་གདུལ་བྱའི་ཞིང་ཁྱབ་པའི༔ རིམ་གསུམ་བླ་མའི་
བཀྲ་ཤིས་གང་ལགས་པཿ དམ་པ་དེས་ཀྱང་དེང་འདིར་བདེ་ལེགས་
ཤོག མདངས་ལྡན་དྲི་མེད་པདྨའི་མཚོ་གླིང་དུ བཀྲ་ཤིས་རྨད་བྱུང་
ཡོན་ཏན་རྫོགས་པའི་སྐུ༔ པདྨ་སཾ་བྷའི་བཀྲ་ཤིས་གང་ལགས་པ༔ དམ་
པ་དེས་ཀྱང་དེང་འདིར་བདེ་ལེགས་ཤོག བདེ་སྟོང་འགྱུར་མེད་རྒྱལ་
བ་ཀུན་གྱི་ཡུམཿ སོ་སོ་རང་རིག་དགའ་བཞིའི་མཆོག་སྟེར་མཿ མཁར་
308



འདོན་ཆོག་ཕྱོགས་བསྡུས།
ཆེན་མཚོ་རྒྱལ་བཀྲ་ཤིས་གང་ལགས་པཿ དམ་པ་དེས་ཀྱང༔ བདེ་
གཤེགས་སྐུ་གསུམ་གང་ལ་གང་འདུལ་གྱི༔ རྣམ་འཕྲུལ་མི་ཟད་མཆོག་
ཐུན་ཀུན་གྱི་གཞི རབ་འབྱམས་ཞི་ཁྲོའི་བཀྲ་ཤིས་གང་ལགས་པ༔
དམ་པ་དེས་ཀྱང་= ཤེས་རབ་བདེ་བའི་རོས་གང་ལྷན་སྐྱེས་ཀྱི༔ བདེ་
མཆོག་གྲུབ་པའི་དཔལ་སྟེར་ཕྱག་རྒྱ་མོ༔ གནས་གསུམ་མཁའ་འགྲོའི་
བཀྲ་ཤིས་གང་ལགས་པཿ དམ་པ་དེས་ཀྱང་༔ ཆོས་ཉིད་ཞི་བ་ཆེ་ལས་
མ་གཡོས་ཀྱང༔ གང་འདུལ་སྐུར་སྟོན་གདུག་པ་ཚར་གཅོད་པའི༔ དམ་
ཅན་རྒྱ་མཚོའི་བཀྲ་ཤིས་གང་ལགས་པཿ དམ་པ་དེས་ཀྱང་ཟ དཔག་
མེད་བསོད་ནམས་ སྤྲིན་ཆེན་བརྩེགས་པ་ལསཿ ཕུན་ཚོགས་འདོད་
དགུའི་དངོས་གྲུབ་ཆར་འབེབ་པའི༔ ནོར་ལྷ་གཏེར་བདག་བཀྲ་ཤིས་
གང་ལགས་པཿ བཀྲ་ཤིས་དེས་ཀྱང་དེང་འདིར་བདེ་ལེགས་ཤོག ཚེ་
རིང་དཔལ་འབྱོར་བདེ་སྐྱིད་ཕུན་སུམ་ཚོགསཿ ཆོས་དང་སྲིད་ཀྱི་མངའ་
ཐང་ཟད་མི་ཤེསཿ བཤད་དང་སྒྲུབ་པའི་སྣང་བས་ས་སྟེང་ཁྱབ༔ རང་
གཞན་དོན་གཉིས་རྫོགས་པའི་བཀྲ་ཤིས་ཤོག ཅེས་ཤིས་པ་བརྗོད་པས་མཐའ་
བརྒྱན་པར་བྱའོ༔ ཚུལ་འདི་མོས་ལྡན་འགའ་ཡིས་བསྐུལ་བ་དང༔ རང་བྱུང་པདྨའི་ཐུགས་རྗེའི་ཉི་
ཟེར་གྱིས༔ བདག་བློའི་པདྨོ་ཅུང་ཟད་འཛུམ་བྱས་པསཿ ཚིག་དོན་རྨད་བྱུང་བདུད་རྩིའི་གཏེར་འདི་
སྤྲོསཿ སངས་རྒྱས་པདྨའི་བདེན་གསུང་ཚད་མའི་ལུངཿ གྲུབ་བརྙེས་རྗེ་འབངས་སྐལ་བ་རབ་རྣམས་
ཀྱིསཿ མངོན་སུམ་ཐོབ་ནས་ཕྱི་རབས་གདུལ་བྱའི་སླདཿ རྣམ་འཕྲུལ་དུ་མས་དར་ཞིང་རྒྱས་པར་
མཛདཿ བདག་འདྲ་སྤྲང་བན་ཡོན་ཏན་མགོན་པོ་ཡིསཿ སྐུ་གསུམ་སྤྱི་གཟུགས་བླ་མ་ཨོ་རྒྱན་རྗེར༔
དད་པས་གསོལ་བཏབ་དེ་ཉིད་མཆོད་པའི་ཐབསཿ ཟབ་གཏེར་དུ་མའི་བཅུད་དྲིལ་ལེགས་པར་
སྦྱརཿ དེ་ལས་ཐོབ་པའི་དགེ་ཚོགས་ལྷའི་ཟླ་བ ཆོས་དབྱིངས་ནམ་མཁའི་རྒྱན་དུ་གྲུབ་པ་ལས
309



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྲིད་ཞིའི་རྒུད་པའི་ཚ་གདུང་ཀུན་བསལ་ཏེ ཕན་བདེའི་ཆོས་ཀུན་ཕྱོགས་བརྒྱར་རྒྱས་གྱུར་ཅིག
གཞན་ཡང་རྒྱལ་བསྟན་རིན་ཆེན་དར་ཞིང་རྒྱསཿ དེ་འཛིན་ཚོགས་རྣམས་བསྐལ་བརྒྱར་ཞབས་
བརྟན་ཅིངཿ བཤད་སྒྲུབ་འཁོར་ལོ་གསུམ་གྱིས་སྲིད་མཐའི་བརཿ བསྟན་འགྲོའི་ཕན་བདེ་ཕྱོགས་
བརྒྱར་རྒྱས་བྱེད་ཤོག༔ བདག་ཀྱང་དེང་ནས་སྐྱེ་བ་ཇི་སྲིད་བརཿ བླ་མ་ཨོ་རྒྱན་པདྨ་སཾ་བྷ་ཝས
རྟག་ཏུ་རྗེས་གཟུང་སྨིན་གྲོལ་བདུད་རྩི་ལཿ ལོངས་སུ་སྤྱོད་པའི་སྐལ་བཟང་ཐོབ་པར་ཤོག ཚེ་
འདི་མི་རྟག་ཆུ་ཡི་ཆུ་བུར་འདྲ འཚོ་བའི་འདུ་བྱེད་བཏང་བའི་མོད་ཉིད་ནས༔ རིག་འཛིན་རྒྱལ་པོ་
པདྨའི་ཞབས་དྲུང་དེརཿ སྐྱེས་ནས་སྤྲུལ་པས་འགྲོ་ཀུན་འདྲེན་པར་ཤོག༔ དགེའོ༔ དགེའོ༔ དགེའོ༔
༄༅། །གུ་རུའི་གསོལ་འདེབས་དངོས་གྲུབ་ཆར་འབེབ།
ཨེ་མ་ཧོ༔ རང་བྱུང་ལྷུན་གྲུབ་བདེ་ཆེན་པདྨ་འོད༔ མི་ཤིགས་སྙིང་
པོ་དོན་གྱི་གཞལ་ཡས་ནསཿ སྟོང་གསལ་རང་རིག་ཁྱབ་བདག་མཚོ་
སྐྱེས་ཞལཿ བདེ་སྟོང་ལྷན་སྐྱེས་དབྱིངས་ཡུམ་མཁར་ཆེན་བཟ༢ སྤྲུལ་
པ་རིག་འཛིན་རྗེ་འབངས་འཁོར་ཚོགས་བཅསཿ མི་ཕྱེད་དད་པས་སྙིང་
ནས་གསོལ་བ་འདེབསཿ ལྔ་ ཕྲག་ཐ་མའི་བོད་ཀྱི་གདུལ་བྱ་རྣམསཿ
སྐྱབས་དང་རེ་ས་གཞན་ན་མ་མཆིས་པསཿ མྱུར་མགྱོགས་ཐུགས་རྗེ་
ནུས་པའི་ཤུགས་བསྐྱེད་ལཿ མ་རུང་རྒྱ་འདྲེ་འགོང་པོ་དམ་ལ་ཐོགས
ནད་མཚོན་མུ་གེའི་རྒུད་པ་རང་སར་ཞི ཚེ་ཆོས་ཉམས་རྟོགས་ཡེ་ཤེས་
གོང་དུ་འཕེལཿ གཞན་ཕན་མཁྱེན་བརྩེ་ནུས་པའི་རྩལ་ཆེན་བསྐྱེདཿ
འབྲེལ་ཚད་དོན་ལྡན་དོན་གཉིས་མཐར་ཕྱིན་ཏེ གུ་རུ་རྗེ་དང་དབྱེར་
མེད་འཚང་རྒྱར་ཤོག དེ་ལྟར་དགོངས་པའི་བཙན་ས་མ་ཟིན་བརཿ སྐྱེ་
ཀུན་མཚོ་སྐྱེས་བླ་མས་རྗེས་བཟུང་སཿ ནམ་ཞིག་འཕོས་ཚེ་ལྔ་ལྡན་པདྨ་
310



འདོན་ཆོག་ཕྱོགས་བསྡུས།
འོད༔ ཨོ་རྒྱན་ཡབ་ཡུམ་མངོན་སུམ་བཞུགས་པའི་དྲུང སྐྱེས་ནས་ཐེག་
ཆེན་ཆོས་ལ་སྤྱོད་པར་ཤོག༔ དེ་སྐད་ཨོ་རྒྱན་ཡབ་ཡུམ་ལ༔ གསོལ་འདེབས་དངོས་
གྲུབ་མཆོག་སྟེར་འདི༔ པདྨས་བྱིན་རླབས་རྣལ་འབྱོར་པ༔ རྟ་མགྲིན་ཡོན་ཏན་མགོན་པོ་ཡི༔ མོས་
གུས་རིག་པའི་རྩལ་ལས་ཤརཿ འབྲེལ་ཚད་པདྨ་འོད་གླིང་དུ ཕྱམས་ཅིག་མངོན་འཚང་རྒྱ་བར་
ཤོག༔ པདྨ་ས་མ་ཡ་གུ་ཧྱ༔ རྒྱ རྒྱ་
༄༅། །གུ་རུའི་གསོལ་འདེབས་ཐུགས་རྗེའི་གློག་ཞགས།
ཨེ་མ་ཧོ། རྩ་གསུམ་རྒྱལ་བའི་ཡེ་ཤེས་སྤྱི་ཡི་གཟུགས། །གངས་
ཅན་བསྟན་འགྲོའི་སྐྱབས་གཅིག་པདྨ་འབྱུང་། །མི་ཕྱེད་དད་པའི་གདུང་
ཤུགས་དྲག་པོ་ཡིས། །གསོལ་འདེབས་བུ་ལ་ཐུགས་ རྗེའི་སྤྱན་གྱིས་
གཟིགས། །ཀྱེ་མ་ཀྱི་ཧུད་ཨོ་རྒྱན་ཐུགས་རྗེ་ཅན། །བདག་སོགས་མཐའ་
འཁོབ་བོད་ཀྱི་གདུལ་བྱ་རྣམས། །མགོན་པོ་ཁྱེད་ལས་རེ་ས་གཞན་མེད་
པས། །བརྩེ་ཆེན་ཐུགས་རྗེས་མྱུར་དུ་ རྗེས་བཟུང་སྟེ། །ཡེ་ཤེས་ སྐུ་
མཆོག་མངོན་སུམ་ཞལ་སྟོན་ལ། །ཚངས་དབྱངས་གསུང་གི་དབུགས་
འབྱིན་དུས་འདིར་སྩོལ། །མཉམ་ཉིད་དགོངས་པའི་བྱིན་བརྒྱུད་སྙིང་ལ་
འཕོས། །འབྲེལ་ཚད་དོན་དང་ལྡན་པར་བྱིན་གྱིས་རློབས། །ལྟར་སྣང་
ཆོས་བརྒྱད་བདུད་ཀྱི་བསླུ་བྲིད་ཀྱིས། །རྣམ་པར་གཡེངས་པའི་འགལ་
རྐྱེན་ཀུན་ཞི་ཞིང༌། །ཚེ་དཔལ་བློ་གྲོས་ཡར་ངོའི་ཟླ་བཞིན་འཕེལ། །
ཐོས་བསམ་བསྒོམ་པའི་ཡོན་ཏན་རྩལ་རྫོགས་ཏེ། །རླབས་ཆེན་བཤད་
དང༌ སྒྲུབ་ པའི་ འཕྲིན་ ལས་ ཀྱིས། །བསྟན་དང༌ འགྲོ་ལ་ ཕན་བདེའི་
311



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
མཆོག་སྟེར་ཞིང་། །རབ་འབྱམས་རྒྱལ་བའི་ཕྲིན་ལས་ཀུན་འཛིན་པ། །
རང་གཞན་དོན་གཉིས་རྫོགས་པར་བྱིན་གྱིས་རློབས། །ཁྱད་པར་མི་
ཤིགས་གཉུག་མའི་ཡེ་ཤེས་ཀྱི། །རང་བཞིན་བདེ་ཆེན་རྒྱལ་པོ་པདྨའི་
ཞལ། །མངོན་སུམ་རྗེན་པར་མཐོང་བའི་བྱིན་རླབས་ཀྱིས། །རྟོགས་
གྲོལ་དུས་མཉམ་ཆེན་པོར་བྱང་ཆུབ་སྟེ། །བཟང་ངན་ལས་ཀྱིས་འབྲེལ་
བའི་ལུས་ཅན་ཀུན། །ཚེ་འདིར་མི་མཐུན་རྒུད་པ་ཀུན་སྐྱོབ་ཅིང་། །ནམ་
ཞིག་འཕོས་ཚེ་པདྨ་འོད་གླིང་དུ། །འདྲེན་པའི་དེད་དཔོན་བདག་གིས་
བགྱིད་པར་ཤོག །ཀྱེ་མ་གངས་ཅན་མགོན་པོ་ཨོ་རྒྱན་རྗེའི། །ཐུགས་
རྗེའི་ཐུགས་དམ་མ་གཡེལ་དུས་ལ་བབས། །རྒྱ་འདྲེ་དམ་སྲིའི་སྐྱེ་རྒྱུད་
རྩ་ནས་ཆོད། །མཐའ་དམག་འགོང་པོའི་གཡུལ་འཁྲུགས་ཆོམ་ལ་ཕོབ། །
འགྲོ་རྣམས་བསམ་སྦྱོར་ལོག་པའི་རྒྱུ་རྐྱེན་ལས། །བྱུང་བའི་སད་སེར་
ནད་ཡམས་འབྱུང་བཞིའི་དགྲ། །གཟའ་ཀླུ་སྡེ་བརྒྱད་ཆོ་འཕྲུལ་ཉེར་
འཚེའི་ རིགས། །མིང་ཡང་མེད་པར་ཞི་ཞིང་བཟློག་པ་དང༌། །བོད་
ཁམས་བསྟན་འགྲོའི་བདེ་སྐྱིད་མགྲོན་དུ་ཁུག །རྫོགས་ལྡན་དཔལ་
གྱིས་ལྗོངས་ཀུན་ཁྱབ་པར་མཛོད། །མདོར་ན་ཚེ་འདི་ནས་བཟུང་བྱང་
ཆུབ་བར། །གུ་རུ་རྗེ་ལས་རེ་ས་གཞན་མེད་པས། །རྟག་ཏུ་ཐུགས་རྗེས་
བུ་བཞིན་སྐྱོང་ནས་ཀྱང༌། །འགལ་རྐྱེན་ཀུན་སོལ་མཆོག་ཐུན་དངོས་
གྲུབ་སྩོལ། །ཅེས་པའང་གུ་ཎའི་མིང་གིས་སོ། །
312



འདོན་ཆོག་ཕྱོགས་བསྡུས།
༄༅། །གུ་རུའི་གསོལ་འདེབས་བར་ཆད་ལམ་སེལ།
གཟུངས་དང་བདེན་པའི་ཚིག་གྲུབ་པའི། །འཕགས་ཆེན་རྣམས་ཀྱི་གསུང་ཚད་མར། །
མཆོག་ཐུན་གང་འདོད་བདེ་བླག་ཏུ། །འཇུག་པའི་བྱིན་ནུས་དངོས་སུ་ཞུགས། །གཞན་དུ་སོ་སྐྱེས་
ངག་འཆལ་ལ། །སྙིང་པོ་ཡོད་པ་མ་ལགས་པས། །དེ་འདྲའི་ཚུལ་ལ་སྤྲོ་བ་མེད། །འོན་ཀྱང་སྐུ་ངོ་མི་
བཟློག་ཙམ། །ལྷག་བློ་མོས་གུས་དག་པ་ཡིས། །གང་ཤེས་ཚིག་ཕྲེང་ཉུང་ངུ་ཙམ། །བྲིས་ཏེ་ཕུལ་བ་
འདི་ལྟར་རོ། །ཨེ་མ་ཧོ། དུས་གསུམ་ཀུན་མཁྱེན་ཨོ་རྒྱན་རྡོ་རྗེ་འཆང་། །
ཐུགས་ཀྱི་དགྱེས་སྡེ་མཁར་ཆེན་མཚོ་རྒྱལ་དང༌། །བེ་རོ་ཆོས་རྒྱལ་རྗེ་
འབངས་རིག་པ་འཛིན། །མ་མགོན་གཟའ་རྡོར་བརྒྱུད་གསུམ་སྲུང་མ་
བཅས། །མོས་ལྡན་བུ་ལ་ཐུགས་རྗེའི་སྤྱན་གྱིས་གཟིགས། །གློག་ལྟར་
མྱུར་བའི་རྫུ་འཕྲུལ་ཤུགས་ཆེན་བསྐྱེད། །ཕྱི་ནང་གསང་བའི་བར་ཆད་
དབྱིངས་སུ་སོལ། །ཆོས་མཐུན་བསམ་པ་མྱུར་དུ་འགྲུབ་པ་དང༌། །
ལེགས་ཚོགས་བཀྲ་ཤིས་ནུབ་མེད་རྒྱས་པར་མཛོད། །དེ་སྐད་ཉམས་མཚར་
གང་དྲན་ཚིག །བྲིས་ལ་དགོས་དོན་འགའ་མེད་ཀྱང་། །ཁྱེད་ཐུགས་དགྱེས་པ་བསྐྱེད་ཕྱིར་ཕུལ། །
དབྱིངས་ཁྲེལ་མེད་པའི་བཀྲ་ཤིས་ཤོག །་
༄༅། །ཀུན་མཁྱེན་ཆོས་ཀྱི་རྒྱལ་པོ་ཡབ་སྲས་ལ་གསོལ་བ་
འདེབས་པ་བྱིན་རླབས་ཆར་འབེབས།
བླ་མ་དང་ལྷག་པའི་ལྷ་ལ་ཕྱག་འཚལ་ལོ། གཞི་དབྱིངས་རྣམ་ཀུན་
མཆོག་ལྡན་ཞིང་ཁམས་ནས། །ཐིམ་ལ་མ་རྨུག་ སྤྲོས་ཀུན་ཉེར་ཞིའི་
དབྱིངས། །ནང་གསལ་ཟག་མེད་ཆོས་ཕུང་རྫོགས་པའི་དཔྱིད། །ཆོས་
313



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
སྐུའི་བླ་མ་ཀློང་ཆེན་རབ་འབྱམས་ལ། །གསོལ་བ་འདེབས་སོ་བྱིན་
རླབས་ཆར་ཆེན་ཕོབ། །གཞི་སྣང་ཡེ་ཤེས་དྲྭ་བའི་ཞིང་ཁམས་ནས། །
ངེས་པ་ལྔ་ལྡན་སྒྱུ་འཕྲུལ་འཁོར་ལོའི་ཚུལ། །དག་ཆེན་ཡེ་ཤེས་རོལ་
མོར་ཡོངས་རྫོགས་པའི། །ལོངས་སྐུའི་བླ་མ་རྡོ་རྗེ་གཟི་བརྗིད་ལ། །
གསོལ་བ་འདེབས་སོ་བྱིན་རླབས་ཆར་ཆེན་ཕོབ། །གང་འདུལ་ཐུགས་
རྗེ་ཚད་མེད་ཞིང་ཁམས་ནས། །རྒྱལ་བའི་ཡེ་ཤེས་མཚན་དཔེར་ཤར་
བའི་སྐུ། །གསང་རྒྱུད་རྒྱ་མཚོའི་བསྟན་པའི་ཤིང་རྟ་ཆེ། །སྤྲུལ་སྐུའི་བླ་
མ་དྲི་མེད་འོད་ཟེར་ལ། །གསོལ་བ་འདེབས་སོ་བྱིན་རླབས་ཆར་ཆེན་
ཕོབ། །ཟབ་གསལ་རྡོ་རྗེ་རྩེ་མོའི་དགོངས་པའི་མཛོད། །རྟོགས་གྲོལ་
དུས་མཉམ་ཡེ་ཤེས་ཆེན་པོའི་དབང་། །གཅིག་ཆར་རྫོགས་ནས་གཟུང་
འཛིན་འཆིང་བའི་རྒྱུ། །རང་གྲོལ་ཆོས་ཟད་མངོན་སུམ་རྟོགས་པར་ཤོག།
སྤྲོས་པ་རང་ཟད་ཀ་དག་དགོངས་པའི་ཀློང༌། །སྲིད་ཞི་ཡེ་གྲོལ་གྲུབ་
གསལ་ འཕོ་ འགྱུར་མེད། །རྒྱལ་ བ་ ཀུན་ དང་རྣམ་དབྱེར་མེད་ པའི་
མགོན། །ཆོས་ སྐུའི་ བླ་ མ་ འཇིགས་ བྲལ་ གླིང་ པ་ ལ། །གསོལ་ བ་
འདེབས་སོ་བྱིན་རླབས་ཆར་ཆེན་ཕོབ། །མ་འགག་རང་གསལ་ཐིག་ལེ་
གདལ་བའི་ཞིང་། །སྐུ་དང་ཡེ་ཤེས་ལྷུན་གྱིས་གྲུབ་པའི་དཔལ། །བདེ་
སྟོང་སྒྱུ་ འཕྲུལ་ རྡོ་ རྗེའི་མཚན་དཔེའི་སྐུ། །ལོངས་སྐུའི་བླ་མ་མཁྱེན་
བརྩེའི་འོད་ཟེར་ལ། །གསོལ་བ་འདེབས་སོ་བྱིན་རླབས་ཆར་ཆེན་ཕོབ།།
སྣ་ཚོགས་མ་འདྲེས་ཡེ་ཤེས་རོལ་བའི་རྩལ། །གང་ལ་གང་འདུལ་ཚད་
314



འདོན་ཆོག་ཕྱོགས་བསྡུས།
མེད་ཐུགས་རྗེའི་གཏེར། །སྤྲུལ་སྐུའི་བླ་མ་པདྨ་དབང་ཆེན་ལ། །གསོལ་
བ་འདེབས་སོ་བྱིན་རླབས་ཆར་ཆེན་ཕོབ། །མ་དག་འཁོར་ལྔའི་རྩ་
ཁམས་འཆིང་བའི་རྒྱ། །རང་གྲོལ་ཡི་གེ་འཁོར་ལོར་ཡོངས་དག་པས། །
ཟབ་རྒྱས་སྤོབས་པའི་གཏེར་བརྒྱད་ཡོངས་གྲོལ་ཏེ། །སྨིན་གྲོལ་འཕྲིན་
ལས་མཁའ་དང་མཉམ་པར་ཤོག །སྲིད་ པའི་སྣང་ཞེན་མཉམ་ཉིད་
ཆེན་པོ་རུ། །རང་གྲོལ་རིག་སྟོང་དོན་གྱི་ཧེ་རུ་ཀ། །སྲིད་ཞིའི་སྤྲོས་པའི་
མཚན་མ་ཀུན་བྲལ་བའི། །ཁྲག་འཐུང་དཔའ་བོ་ཡེ་ཤེས་རྡོ་རྗེ་ལ། །
གསོལ་བ་འདེབས་སོ་བྱིན་རླབས་ཆར་ཆེན་ཕོབ། །བླང་དོར་སྤྲོས་པའི་
ཉེར་ལེན་ཇི་སྙེད་པ། །སྤྲོས་བྲལ་རིག་སྟོང་ཐིག་ལེར་རོ་གཅིག་པས། །
བྱ་རྩོལ་རེ་དོགས་ཞེན་པ་རང་ཟད་དེ། །འཕོ་མེད་ཆོས་སྐུའི་རྒྱལ་ས་
ཟིན་པར་ཤོག །བདེ་སྟོང་ཡེ་ཤེས་སྒྱུ་མའི་མཚན་དཔེའི་གཟུགས། །
དགའ་བཞིའི་ཡེ་ཤེས་རོས་གང་ལྷན་སྐྱེས་བཅུད། །ཟག་བྲལ་དགྱེས་
སྤྲིན་རོལ་མོས་རྒྱལ་བ་ཀུན། །དགྱེས་བསྐྱེད་དབྱིངས་ཕྱུག་བློ་གསལ་
དབང་མོ་ལ། །གསོལ་བ་འདེབས་སོ་བྱིན་རླབས་ཆར་ཆེན་ཕོབ། །ཟག་
བཅས་ སྙིགས་ མའི་ རྩ་ རླུང་ ཐིག་ ལེའི་ ཁམས། །བདེ་ སྟོང་ དྷུ་ ཏིའི་
དབྱིངས་སུ་ཐིམ་པ་ལས། །གཉུག་མའི་ཕུང་ཁམས་ཡེ་ཤེས་རྡོ་རྗེའི་སྐུར།།
སྨིན་གྲོལ་རྩལ་ཆེན་རྫོགས་པར་བྱིན་གྱིས་རློབས། །དེ་ལྟར་ཡེ་ཤེས་སྐུ་
བརྙེས་རིག་འཛིན་གཙོ། །ཡབ་སྲས་དགྱེས་ཡུམ་ཌཱཀྐིའི་ཚོགས་བཅས་
ལ། །མི་ཕྱེད་གདུང་བས་སྙིང་ནས་གསོལ་བཏབ་མཐུས། །ས་ལམ་ཡོན་
315



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཏན་ རྩོལ་ མེད་ ཡེ་རྫོགས་ སུ། །མངོན་ གྱུར་ གདོད་ མའི་ རྒྱལ་ སར་
དབུགས་དབྱུང་ནས། །གང་འདུལ་གདུལ་བྱར་ཐབས་མཁས་འཕྲིན་
ལས་ཀྱིས། །འཚམ་པར་ཆོས་སྟོན་སྲིད་མཚོ་དོང་སྤྲུགས་ཏེ། །བདག་
གཞན་ཕྱམས་ཅིག་མངོན་པར་བྱང་ཆུབ་ཤོག །ཅེས་པའི་གསོལ་འདེབས་ཉུང་
གསལ་འདི། །མོས་ལྡན་ཁྱུང་རྒྱལ་གྱིས་སྐུལ་ངོར། །སྤྲང་བན་ཡོན་ཏན་མགོན་པོས་བྲིས། །དགེ་
བས་མཁའ་མཉམ་ཡིད་ཅན་ཀུན། །བླ་མ་མཁའ་འགྲོས་རྗེས་བཟུང་སྟེ། །མཐར་ཐུག་དགོངས་
ཀློང་རོ་གཅིག་ཤོག །
༄༅། །གུ་དྲག་དམག་བཟློག་བདུད་འགོང་ཚར་གཅོད།
ཧྲི་ཧཱུྃ༔ སྣང་བའི་དངོས་ཀུན་ཡེ་ཤེས་འོད་ལྔའི་ཞིངཿ སྲིད་པའི་
གཟུང་འཛིན་རབ་འབྱམས་རྩ་གསུམ་ལྷ༔ རིག་སྟོང་འགྱུར་མེད་མངོན་
རྫོགས་ཐོད་ཕྲེང་རྩལཿ སྲིད་ཞིའི་སྤྱི་དཔལ་དམར་ནག་མེ་ཕྲེང་ཅན༔
དྲག་རྩལ་སྡེ་ལྔ་སྣང་སྲིད་དྲེགས་པའི་ཚོགསཿ ཐུགས་དམ་རྒྱུད་བསྐུལ་
མངོན་སྤྱོད་འཕྲིན་ལས་ ཀྱིསཿ བསྟན་ གཤེད་བདུད་ འགོང་ ཀླ་ཀློའི་
བསམ་སྦྱོར་ཀུམཿ མིང་ ཙམ་མེད་པར་རྩོད་ནས་བརླག་པར་མཛོད༔
ནག་ཕྱོགས་བདུད་སྡེའི་ཤེ་མོང་འཐིབས་པོའི་དཔུང་༔ དབང་དྲག་ཕྲིན་
ལས་ཉི་མ་འབུམ་གྱི་གཟིསཿ སྐད་ཅིག་ཉིད་ལ་མིང་མེད་ཚར་བཅད་དེ
བསྟན་འགྲོའི་ལེགས་ཚོགས་སྣང་ཆེན་རྒྱས་པར་མཛོདཿ མཁའ་ཁྱབ་ཡེ་
ཤེས་རྡོ་རྗེའི་ཕྱག་རྒྱ་ཡིསཿ དངོས་དང་དངོས་མེད་ཆོས་ཀུན་རྒྱས་བཏབ་
པསཿ ཁམས་གསུམ་ཡོངས་སྒྲོལ་ཕྲིན་ལས་མཐར་ཕྱིན་པཿ ཀུན་བཟང་
316



འདོན་ཆོག་ཕྱོགས་བསྡུས།
རྒྱལ་སྲིད་ཆེན་པོར་དབང་བསྒྱུར་ཤོག༔
༄༅། །སྔགས་སྲུང་མའི་འཕྲིན་བཅོལ་རླུང་ནག་འཚུབས་མ།
བྷོ༔ རླུང་ནག་འཚུབས་མའི་དཀྱིལ་འཁོར་ཆེན་པོ་ནས། །མ་ཅིག་
དཔལ་ལྡན་བདུད་མོ་རེ་མ་ཏི། །མཐིང་ནག་རྔམ་པ་འཇིགས་པའི་ཆས་
དགུ་ལྡན། །དམ་ཚིག་དབང་གིས་འདིར་བྱོན་དགྱེས་པར་བཞུགས། །
དམར་གཏོར་ཚིལ་ཆེན་ཤ་སྣ་སྙིང་སྣས་བརྒྱན། །ཛ་གད་རཀྟ་ཕུད་ཀྱིས་
བྲན་པ་འདི། །མ་ཅིག་བདུད་མོ་ནག་མོས་བཞེས་མཛོད་ལ། །བསྟན་
པའི་དགྲ་ལ་ཁྲག་གི་ན་བུན་ཕོབ། །རྣལ་འབྱོར་བཅོལ་བའི་ཕྲིན་ལས་
འགྲུབ་པར་མཛོད། །བཛྲ་རེ་མ་ཏི་ཨི་དམ་བྷ་ལིཏྟ་ཁ་ཧི་ཁཱ་ཧི། །ཅེས་སོ།།
༄༅། །སྨོན་ལམ་མཁའ་སྤྱོད་མ།།
མཐའ་ཀླས་རྒྱལ་བའི་གསང་གསུམ་ཡེ་ཤེས་ཁམས། །གདུལ་
བྱའི་ ཡུལ་ལ་དགེ་བའི་བཤེས་ ཀྱི་ཚུལ། །བཀའ་དྲིན་མཚུངས་མེད་
དཔལ་ལྡན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །དེང་ནས་སྐྱེ་དང་ཚེ་རབས་ཐམས་ཅད་དུ། །དལ་འབྱོར་ལུས་
ཐོབ་ཐེག་མཆོག་བཤེས་དང་འཕྲད། །སྨིན་གྲོལ་བདུད་རྩིའི་བཅུད་ལ་
ལོངས་སྤྱོད་དེ། །དོན་གཉིས་མཐར་ཕྱིན་གོ་འཕང་མཆོག་འགྲུབ་ཤོག །
ཟབ་གསང་རྡོ་རྗེ་ཐེག་པའི་ཉེ་ལམ་ལས། །སྒོ་གསུམ་ལྷ་སྔགས་ཡེ་ཤེས་
317



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འཁོར་ལོ་རུ། །ཡོངས་ཕྱིན་འབྲེལ་ཚད་དོན་དང་ལྡན་པ་ཡི། །རླབས་
ཆེན་སྤྱོད་པས་འགྲོ་ཁམས་སྒྲོལ་བར་ཤོག །འཕུར་འགྲོའི་གྲོང་ཁྱེར་
ཊཱཀྐིའི་ཚོགས་དབུས་སུ། །བདེ་སྟོང་སྒྱུ་འཕྲུལ་དྲྭ་བའི་རྩལ་རྫོགས་ཏེ། །
བཟང་ངན་འབྲེལ་བས་བསྡུས་པའི་མཁའ་ཁྱབ་འགྲོ། །ཁ་སྦྱོར་བདུན་
ལྡན་ས་ལ་དབུགས་འབྱིན་ཤོག །ཅེས་པ་འདི་ཡང་ཁྱབ་བདག་གྲུབ་པའི་སྤྱི་མེས་
འཇའ་ལུས་རྡོ་རྗེའི་གདུང་རིགས་ཀྱི་ལྷ་བཙུན་མ་ཟླ་གསལ་དབང་མོ་མཆོག་གི་བཞེད་ངོར་མཁན་
མིང་ཡོན་ཏན་མགོན་པོས་བྲིས་ཏེ་ཕུལ།
༄༅། །སྨོན་ལམ་གཞན་ཕན་ནོར་བུ།
འགྲོ་ཀུན་སྡུག་བསྔལ་བདག་གིས་སེལ་བྱེད་ཅིང༌། །དབུལ་བས་
ཉེན་ལ་དཔལ་འབྱོར་འདོད་རྒུ་སྦྱིན། །ནམ་ཞིག་ཤ་ཁྲག་བཅས་པའི་
ལུས་འདི་ཡིས། །འགྲོ་ལ་ཕན་པ་སྒྲུབ་པའི་མཐུ་ཐོབ་ཤོག །བདག་ནི་
དམྱལ་བར་ཡུན་རིང་གནས་ནས་ཀྱང༌། །སེམས་ཅན་རྣམས་ཀྱི་དོན་
ཀུན་བྱེད་པ་དང༌། །འཇིག་རྟེན་འཇིག་རྟེན་འདས་པའི་འབྱོར་ཚོགས་
ཀྱིས། །ལུས་ཅན་རེ་བ་མཐའ་དག་རྫོགས་བྱེད་ཤོག །ནམ་ཡང་གཞན་
དོན་ཡལ་བར་འདོར་བ་དང༌། །གཅིག་པུར་ཞི་བ་གཉེར་བའི་བློ་སྤངས་
ཏེ། །འགྲོ་ཀུན་ཡིད་རབ་ཚིམ་པར་བྱེད་པ་ཡི། །ཆོས་ཀྱི་བདུད་རྩི་རྟག་
ཏུ་སྦྱིན་གྱུར་ཅིག །ནམ་ཞིག་རྫོགས་སངས་རྒྱས་ནས་འགྲོ་ཀུན་གྱི། །
སྡུག་བསྔལ་མ་ལུས་དྲུང་ནས་འབྱིན་པ་དང༌། །དེ་མ་ཐོབ་པའི་སྐྱེ་བ་
ཀུན་ཏུ་ཡང་། །གཞན་ལ་ཕན་པ་འབའ་ཞིག་སྒྲུབ་པར་ཤོག །ནམ་ཡང་
318



འདོན་ཆོག་ཕྱོགས་བསྡུས།
གཞན་ལ་ཕན་པ་མི་སྒྲུབ་པའི། །ལུས་དང་འཚོ་བ་ནོར་དང་ཤེས་རབ་
དང༌། །དབང་ཕྱུག་དག་ལ་དགའ་བའི་བློ་སྤངས་ཏེ། །གཞན་གནོད་
གཞིར་བཅས་སྤོང་ལ་གོམས་བྱེད་ཤོག །འགྲོ་ཀུན་སྡིག་པའི་འབྲས་བུ་
མ་ལུས་པ། །བདག་ལ་སྨིན་ཞིང་ལུས་ཅན་ཇི་སྙེད་པ། །བདག་གི་བདེ་
དགེའི་དཔལ་གྱིས་འཚོ་བ་དང་། །བྱང་ཆུབ་བླ་མེད་གོ་འཕང་ཐོབ་པར་
ཤོག།ཅེས་པའང་གཅོད་རྒན་འཇམ་དབྱངས་ཀྱི་ངོར་ཡོན་ཏན་མགོན་པོས་འཕྲལ་བཏང་དགེའོ།།
༄༅། །བྱང་ཆུབ་སྤྱོད་པའི་སྨོན་ལམ་ཕན་བདེའི་གྲིབ་བསིལ།
ན་མོ་ཤཀྱ་མུ་ནེ་ཡེ། ཚོགས་གཉིས་རྒྱ་མཚོའི་སྙིང་པོ་ལས། །ཡོན་
ཏན་རིན་ཆེན་གཏེར་བརྙེས་ཏེ། །རང་གཞན་དོན་གཉིས་རྫོགས་མཛད་
པ། །ཤཱཀྱའི་སྲས་ལ་མགོས་ཕྱག་འཚལ། །གང་གི་རླབས་ཆེན་ཐུགས་
བསྐྱེད་མཐུས། །བདག་སོགས་གདུལ་དཀའི་འགྲོ་བ་རྣམས། །ཕན་
བདེའི་ ས་ ལ་ འགོད་ པའི་ དྲིན། །བསམ་བཞིན་ དད་ གུས་མཆི་མས་
བརྣངས། །རྒྱལ་བ་དུས་གསུམ་གཤེགས་ཀུན་གྱི། །མཁྱེན་བརྩེའི་ཕུང་
པོ་སྡོམ་པའི་དཔྱིད། །ཞིང་འདིའི་སྟོན་པ་ཟླ་བྲལ་བ། །ཤཱཀྱ་སེངྒེར་དད་
བརྒྱས་འདུད། །ཀྱེ་མ་ཧོ་འཇིག་རྟེན་རྣམ་འདྲེན་ཁྱོད། །བདག་ཅག་
སྙིགས་ལྔའི་གདུལ་བྱའི་འགྲོ། །སྡུག་བསྔལ་མི་བཟད་དུག་གི་མཚོར། །
གཡེངས་པ་ཡལ་བར་འདོར་ཕོད་དམ། །དབང་བཅུའི་ཕ་རོལ་ཕྱིན་པ་
ཁྱོད། །རྩྭ་མཆོག་གྲོང་གི་གནས་དེ་རུ། །ཞི་བར་གཟིམས་པ་ཅུང་བདེན་
319



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ནམ། །ད་ནི་བདག་ཅག་སུ་ལ་རེ། །སྡུག་བསྔལ་བཟོད་དཀའི་མེ་དོང་
དུ། །རྣམ་པར་འཚིག་པའི་འགྲོ་མང་འདི། །མགོན་པོ་ཁྱོད་ཀྱིས་མི་སྐྱོབ་
ན། །སྐྱོབ་པ་གཞན་ཞིག་གང་དུ་འཚོལ། །ཀྱེ་ཧུད་རྒྱལ་བ་སྙིང་རྗེའི་
གཏེར། །སྙིང་རྗེའི་ཡུལ་དུ་རབ་གདུང་བའི། །སྡུག་བསྔལ་མང་ལྡན་ལྔ་
བདོའི་འགྲོ། །གཟིགས་ནས་མི་སྐྱོབ་འདི་ཅི་ཞིག །ཨེ་མ་ཐབས་མཁས་
ཕ་རོལ་གཤེགས། །ཁྱོད་འདྲས་བདག་ཅག་མ་བསྒྲལ་ན། །ལྔ་ཕྲག་ཐ་
མའི་གདུལ་དཀའི་འགྲོ། །སྐྱོབ་ནུས་གཞན་ཞིག་གང་དུ་འཚོལ། །དེས་
ན་བདག་ཅག་མགོན་ཁྱོད་ཀྱི། །བཀའ་དྲིན་རྗེས་སུ་དྲན་པའི་བློས། །
ཁྱེད་ཀྱི་རྣམ་ཐར་རྒྱ་མཚོ་ལ། །རྗེས་སུ་སློབ་པའི་འདུན་པ་བསྐྱེད། །
ལུས་པ་མེད་པའི་འགྲོ་མང་ཁམས། །མཐའ་ཡས་རབ་ཏུ་སྒྲོལ་བའི་ཕྱིར།།
བྱང་ཆུབ་སྤྱོད་པ་རྒྱ་མཚོ་ལ། །བྱང་ཆུབ་བར་དུ་བདག་གིས་སྤྱོད། །
དམྱལ་མེ་བཟོད་དཀས་ཆེས་མནར་བའི། །ལུས་ཅན་ཇི་སྙེད་དེ་ཀུན་
ལ། །དབུགས་འབྱིན་ཆེན་པོ་བདག་གིས་བསྒྲུབ། །གཞན་ཡང་འགྲོ་
གང་སྲིད་ལམ་འདིར། །སྡུག་བསྔལ་གང་དང་གང་ཐོབ་པ། །དེ་ཀུན་
བདག་གིས་རྒྱུན་བཅད་དེ། །ཕན་བདེ་མཆོག་ལ་དགོད་པར་བགྱི། །
འགྲོ་གང་མཚམས་མེད་ལྔ་བྱེད་དང༌། །ཆོས་སྤོང་བྱང་སེམས་འཕགས་
པ་ལ། །སྨོད་དང་གནོད་པའི་ལས་བྱེད་པ། །དེ་ཀུན་བདག་གིས་འདྲེན་
པར་བགྱི། །གང་དག་ལོག་པར་ལྟ་བ་དང༌། །རྩ་བ་ཡན་ལག་དམ་ཚིག་
ལས། །ཉམས་པ་ཕྱིར་མི་འཆོས་པ་དག །མྱུར་དུ་བདག་གིས་བསྐྱབ་
320



འདོན་ཆོག་ཕྱོགས་བསྡུས།
པར་བགྱི། །སྐལ་བ་ངན་པའི་འགྲོ་རྒྱུད་ལ། །རྒྱལ་བའི་ ཕྲིན་ལས་
འཇུག་པའི་སྐབས། །རང་ གི་ནོངས་པས་བཅད་དེ་ ཀུན། །མ་ལུས་
བདག་གིས་བསྐྱབ་པར་བགྱི། །འགྲོ་གང་ཤིན་ཏུ་མི་བཟད་པའི། །ལས་
ངན་གྱིས་མནར་སུ་ཡང་རུང༌། །བདག་གི་མིང་ཙམ་ཐོས་པས་ཀྱང་། །
ལས་ཟད་གོ་འཕང་མཆོག་ཐོབ་ཤོག །རྨོངས་པར་གོམས་པའི་རྒྱུ་མཐུན་
གྱིས། །ཤིན་ཏུ་བླུན་ཞིང་རྨོངས་པ་རྣམས། །བདག་མིང་ཐོས་པ་ཙམ་
ཉིད་ནས། །བློ་མཆོག་ཕ་རོལ་ཕྱིན་པར་ཤོག །འཇིགས་དང་དབུལ་
ཕོངས་ནད་གདོན་དང་། །ཡིད་མི་བདེ་གྱུར་ སུ་ཡང་རུང༌། །བདག་
མཐོང་ཐོས་དང་དྲན་པ་ཡིས། །བདེ་ཐོབ་ཐར་ལམ་མཆོག་རྙེད་ཤོག །
ཚུལ་ཁྲིམས་འཆལ་དང་དམ་ཚིག་ཉམས། །བཅོས་སུ་མི་རུང་གྱུར་ཀུན་
ཀྱང་། །བདག་མཐོང་ཐོས་དང་དྲན་ཙམ་གྱིས། །རྣམ་དག་ཡོན་ཏན་
རྫོགས་ པར་ ཤོག །སུ་ ཞིག་ བཅས་དང་ རང་བཞིན་ གྱི། །ཉེས་ པར་
འཇུག་འདོད་དེའི་དྲུང་དུ། །བདག་ཉིད་མངོན་སུམ་འདུག་ནས་ནི། །
ཉེས་པ་བྱེད་ལས་བཟློག་པར་ཤོག །བདག་གི་འཁོར་བ་ཐོག་མེད་ནས།།
ཕྱི་མཐའི་བར་གྱི་དགེ་ཚོགས་ཀུན། །སེམས་ཅན་ཀུན་གྱི་རྗེས་འགྲོ་
ཞིང་། །འགྲོ་ཀུན་རྟག་ཏུ་བདེ་གྱུར་ཅིག །སྡུག་བསྔལ་ཀུན་གྱི་ཁུར་ཆེན་
པོ། །མ་ལུས་བདག་གིས་ཡོངས་བཟུང་སྟེ། །སྲིད་ན་སེམས་ཅན་སུ་ཡང་
རུང༌། །རྟག་ཏུ་བདེ་དང་ལྡན་གྱུར་ཅིག །བདག་མཐོང་ཐོས་དང་དྲན་པ་
དང༌། །རླུང་ཕྱོགས་ཙམ་དུ་རེག་པས་ཀྱང་། །སྡིག་དང་ཉོན་མོངས་རབ་
321



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཟད་དེ། །ངན་སོང་སྐྱེ་བ་རྒྱུན་གཅད་ཤོག །བདག་ལ་ཁྲོ་དང་སྨོད་པ་
དང༌། །བརྙས་དང་ཡོངས་སུ་རྡེག་པ་དང༌། །ཅོ་འདྲི་ཕྲག་དོག་བྱེད་ཀུན་
ཀྱང་། །གཏན་དུ་ངན་འགྲོའི་རྒྱུན་ཆད་ཤོག །དེ་ལྟར་བདག་གིས་གང་
སྨོན་པ། །ཇི་བཞིན་ཡོངས་སུ་མ་རྫོགས་བར། །དེ་སྲིད་བདག་ནི་བླ་
མེད་པའི། །གོ་འཕང་འཐོབ་པར་ཡོངས་མི་བགྱིད། །ནམ་ཞིག་བདག་
འཚང་རྒྱ་བའི་དུས། །ཞིང་དང་གདུལ་བྱར་མ་གྱུར་པའི། །སེམས་ཅན་
འགའ་ཡང་མ་མཆིས་ཤིང་། །དེ་ཀུན་དངོས་ཀྱིས་གདུལ་བར་ཤོག །
དེར་ཡང་བླ་མེད་ཚུལ་གཅིག་པས། །སྟོང་ཉིད་ཟབ་མོའི་སེངྒེའི་སྒྲ། །
ཀུན་ལ་གཅིག་ཆར་སྟོན་པ་ཡིས། །ཐམས་ཅད་ཐེག་མཆོག་ལ་འགོད་
ཤོག །དེ་དག་ས་དང་ལམ་རྣམས་དང༌། །སྤྱོད་དང་སྨོན་ལམ་རྒྱ་མཚོ་
ཀུན། །སྐད་ཅིག་ཉིད་ལ་རབ་རྫོགས་ཏེ། །འཁོར་བ་དོང་ནས་སྤྲུག་པར་
ཤོག །དེ་ལྟར་བདག་གིས་བྱང་ཆུབ་སྤྱོད་པ་ལ། །མངོན་དགའི་སྨོན་
པའི་དམ་བཅའ་ལྷུར་བླངས་པ། །དེས་ནི་མཁའ་མཉམ་འགྲོ་བ་མ་ལུས་
པ། །ཀུན་མཁྱེན་ཡེ་ཤེས་མཆོག་ལ་རེག་པར་ཤོག ། ཅེས་པའི་དམ་བཅའ་
ཉུང་ངུའི་སྨོན་ཚིག་འདི་ཡང་བྱང་ཆུབ་སྤྱོད་པ་རྒྱ་མཚོའི་ཚུལ་ལ་སྙིང་ནས་མོས་པའི་བྷུ་སུ་ཀུ་པ་
འཇིགས་མེད་ཡོན་ཏན་མགོན་པོའམ་མིང་གཞན་རྒྱལ་སྲས་གཞན་ཕན་ཟླ་བའི་འོད་ཟེར་དྲི་མ་མེད་
པའི་དཔལ་ཞེས་འབོད་པ་དེས་རྒྱལ་བ་ལྷ་ལས་བབ་པའི་དུས་ཆེན་གྱི་ཉིན། སྟོན་པ་མཆོག་དེའི་
བཀའ་དྲིན་རྗེས་སུ་དྲན་པའི་མོས་གུས་ཀྱིས་མཚམས་སྦྱར་ཏེ་ལེགས་པར་བཀོད་པ་འདིས་ཀྱང་
ལུས་ཅན་ཐམས་ཅད་བླ་ན་མེད་པའི་བྱང་ཆུབ་ཆེན་པོར་མྱུར་དུ་མངོན་པར་འཚང་རྒྱ་བའི་རྒྱུར་གྱུར་
ཅིག སརྦ་མངྒ་ལཾ་བྷུ་བྷེ་སིདྡྷི་ནུནྟེ། །
322



འདོན་ཆོག་ཕྱོགས་བསྡུས།
༄༅། །བཀྲ་ཤིས་མ་ཆགས་སྐྱོན་བྲལ།
ཧཱི མ་ཆགས་སྐྱོན་བྲལ་པདྨ་རིགས་ཀྱི་ལྷ། །སྐུ་གསུང་ཐུགས་
ཡོན་འཕྲིན་ལས་རྫོགས་པའི་དཔལ། །ཚེ་ལྷ་རིགས་ལྔ་ལྷ་མོ་མགྱོགས་
མ་བཅས། །རབ་འབྱམས་དཀྱིལ་འཁོར་ལྷ་ཡི་བཀྲ་ཤིས་ཤོག །འཆི་
མེད་རྡོ་རྗེའི་ཚེ་ཡི་ཀ་བ་བརྟན། །ཟད་མེད་བསོད་ནམས་དཔལ་གྱི་
མངའ་ཐང་རྒྱས། །ཆོས་སྲིད་འབྱོར་བ་རྒྱ་མཚོ་རྒྱུན་མ་ཆད། །བཀྲ་ཤིས་
དཔལ་གྱིས་ཕྱོགས་དུས་ཀུན་ཁྱབ་ཤོག །
323



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
༄༅། །འཇམ་དབལ་སྒྱུ་འཕྲུལ་དྲྭ་བའི་རྒྱུད་ཀྱི་མཆན་འགྲེལ་
རྒྱུད་དོན་རབ་གསལ་ཉི་ཟླའི་སྣང་བ།
ན་མོ་མཉྫ་ཤྲཱི་ཡེ། རྒྱལ་ཀུན་མཁྱེན་པའི་ཡེ་ཤེས་གཅིག་བསྡུས་
པ། །རྨད་བྱུང་བློ་གྲོས་མཆོག་གཏེར་ངག་གི་དབང་། །གསང་རྒྱུད་རྒྱ་
མཚོའི་མངའ་བདག་བཱི་མ་ལ། །གང་དང་དབྱེར་མེད་ཁྱབ་བདག་བླ་
མར་འདུད། །ཟབ་ཅིང་རྒྱ་ཆེ་སྒྱུ་འཕྲུལ་དྲྭ་བའི་རྒྱུད། །ཇི་བཞིན་རྣམ་
འགྲེལ་ འཕགས་ བོད་ གཞུང་ ཀུན་ གྱི། །ཕུལ་ དུ་ རབ་ བསྔགས་ དོན་
གསལ་སྒྲོན་མེའི་ངག །མ་ནོར་མཆན་དུ་དགོད་ལ་གནང་བ་སྩོལ།
དེ་ལ་འཇམ་དཔལ་ཡེ་ཤེས་སེམས་དཔའི་མཚན་ཇི་ལྟར་ཡིན་པ་
རྟོགས་པར་འདོད་པའི་རྣལ་འབྱོར་པ་དབང་པོ་རབ་འབྲིང་གསུམ་དུ་
འགྱུར་ཏེ། རབ་ལ་བཀའ་རྒྱུད་མདོའི་བདག་ཉིད་ཅན་འདིའི་མཚན་
བཤད་པར་བྱ། འབྲིང་ལ་གཞུང་དབུ་ཞབས་ཀྱི་དབྱེ་བ་བསྟན་པར་བྱ།
ཐ་མ་ལ་ཡི་གེ་འབྲུ་རེ་རེ་ནས་བསྟན་པར་བྱའོ། དེ་ལ་དྲི་བ་དང་ལན་གྱི་
ཚུལ་དུ་བཤད་པ། མཐའ་སྡུད་ཀྱི་ཚུལ་དུ་བཤད་པ་དང་གསུམ་ནི་དོན་
གནས་སྐབས་སུ་སྦྱར་བར་བྱའོ། དེ་ལ་དབང་པོ་རབ་མགོ་སྨོས་པས་གོ་
བ་རྣམས་ཀྱི་དོན་དུ་རྒྱུད་ཀྱི་མཚན་བསྟན་པ་ནི། །
རྒྱ་ གར་ སྐད་ དུ། ཨཱརྱ་ མཉྫ ཤྲཱི་ནཱ་ མ་ སངྒ་ ཏི། བོད་ སྐད་ དུ།
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ། ཞེས་པ་
324



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
འདིས་བསྟན་ཏེ། དེ་ལ་འཕགས་པ་ནི་གཉིས་ཏེ། བརྗོད་བྱ་དོན་གྱི་སྒོ་
ནས་འཕགས་པ་ནི། རྗེ་བཙུན་ཉིད་འཁོར་བའི་མཐའ་དང་མྱ་ངན་ལས་
འདས་པའི་མཐའ་གཉིས་ལས་འཕགས་པས། མཐའ་གཉིས་ལ་ཞེན་
པའི་སྒྲིབ་པ་མེད་པ་ཡིན་ཏེ། འདི་ཉིད་ལས། སྒྲིབ་པ་ཀུན་ལས་ངེས་
པར་གྲོལ། མཁའ་ལྟར་མཉམ་པ་ཉིད་ལ་གནས། ཞེས་འབྱུང་ངོ༌། །
རྗོད་བྱེད་ཚིག་གི་སྒོ་ནས་འཕགས་པ་ནི་ཐབས་ཀྱི་ཐེག་པ་འདི་ཉིད་ཡིན་
ཏེ། ཐབས་མང་བ་དང༌། ཐབས་མཁས་པ་དང༌། ཐབས་སླ་བ་དང༌།
ཐབས་མྱུར་བ་དང་བཞིས་འཕགས་ཏེ། དེ་ཡང་། དོན་གཅིག་ན་ཡང་བྱེ་
བྲག་ནི། ཐབས་མང་བ་དང་མཁས་པ་དང༌། དེ་བཞིན་སླ་དང་མྱུར་བ་
ཡིས། སྔགས་ཀྱི་བསྟན་པ་ཁྱད་པར་འཕགས། ཞེས་འབྱུང་ངོ༌། །དེ་ལ་
ཐབས་མང་བ་ནི། གདུལ་བྱ་རྣམས་ཀྱིས་ཇི་ལྟར་མོས་པ་ལས་མ་བཟློག་
པར་གྲོལ་བའི་ཐབས་མཐའ་ཡས་པ་སྟོན་པའོ། །དེ་ཡང་། ངེས་འབྱུང་
ཀུན་གྱི་ལམ་ལ་གནས། ཞེས་སོ། །ཉོན་མོངས་མ་སྤངས་ཀྱང་གྲོལ་
བའི་ཐབས་ཤེས་པས་ཐབས་མཁས་པའོ། དེ་ཡང་། མཁས་པ་ཆེན་པོ་
ཐབས་ཆེ་བ། ཞེས་པའོ། །སྒོ་གསུམ་དཀའ་ཐུབ་ཀྱིས་མ་གཟིར་བར་
འདོད་པའི་ལོངས་སྤྱོད་ལ་གནས་བཞིན་དུ་གྲོལ་བའི་ཐབས་སྟོན་པས་
ཐབས་སླ་བའོ། །དེ་ཡང་། ལོངས་སྤྱོད་རྫོགས་སྐུ་ཀུན་གྱི་རྒྱལ། ཞེས་
སོ། །ཐབས་ཀྱི་ཐེག་པའི་རིགས་ཅན་གྱིས་ཐམས་ཅད་གཉིས་མེད་དུ་
རྟོགས་པས་ཚེ་འདི་ཉིད་ལ་བྱང་ཆུབ་འགྲུབ་པས་ཐབས་མྱུར་བའོ། །དེ་
325



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལ་ འཇམ་ དཔལ་ ནི་ དབྱེ་ན་རྣམ་པ་ལྔ་ སྟེ། རང་བཞིན་རྒྱུའི་ འཇམ་
དཔལ་དང༌། སྒོམ་པ་ལམ་གྱི་འཇམ་དཔལ་དང༌། མཐར་ཐུག་འབྲས་
བུའི་འཇམ་དཔལ་དང༌། གདུལ་བྱ་ལས་དག་པ་ལ་སྣང་བའི་འཇམ་
དཔལ་དང༌། རྣམ་པའི་བདག་ཉིད་དུ་སྣང་བའི་འཇམ་དཔལ་ལོ། །དེ་
ལ་རང་བཞིན་རྒྱའི་འཇམ་དཔལ་ནི། འཁོར་འདས་ཀྱི་ཆོས་ཐམས་ཅད་
ལ་དེ་བཞིན་ཉིད་ཀྱིས་ཁྱབ་པའོ། །དེ་ལ་མཚན་རྟོག་གི་ཟུག་རྔུ་བྲལ་བ་
དང༌། རྟོགས་ན་ཀུན་གྱི་དཔལ་དུ་གྱུར་པས་དེ་སྐད་ཅེས་བྱའོ། སྒོམ་པ་
ལམ་གྱི་འཇམ་དཔལ་ནི། བསྐྱེད་རྫོགས་སོགས་ལམ་གྱི་ཆོས་སུ་གྱུར་
པ་རྣམས་ཡིན་ཏེ། དེ་ཉིད་ཀྱི་གནས་སྐབས་ནས་རྟོག་པའི་ཟུག་རྔུ་
རྣམས་ནི་སྤངས་ལ་ཤས་ཤིག་ནི་སྤོང་པ་ལ་ཞུགས་པས་འཇམ་ལ། དེ་
ལས་བདག་དང་གཞན་གྱི་དོན་འབྱུང་བས་དཔལ་ལོ། །མཐར་ཐུག་
འབྲས་བུའི་འཇམ་དཔལ་ནི། སྐུ་གསུམ་ཡེ་ཤེས་ལྔའི་བདག་ཉིད་ལ།
མཆོག་གི་དང་པོ་སྐུ་གསུམ་འཆང་། ཞེས་འབྱུང་ངོ༌། །དེ་ལ་སྐུ་གསུམ་
ནི་ཐུན་མོང་གི་དབང་དུ་བྱས་ན། ཆོས་སྐུ་སྐྱེ་མེད་ནམ་མཁའ་ལྟ་བུ་ལ།
ལོངས་སྤྱོད་རྫོགས་སྐུ་རྣམ་པར་སྣང་མཛད་སྤྲིན་ལྟ་བུ་འབྱུང་བ་དེ་ལས།
སྤྲུལ་སྐུ་ཤཱཀྱ་ཐུབ་པ་ཆར་ལྟ་བུས་འགྲོ་བའི་དོན་མཛད་པའོ། ཁྱད་པར་
གྱི་དབང་དུ་བྱས་ན། རིག་པ་རང་བཞིན་གྱིས་འོད་གསལ་བ་ནི་ལོངས་
སྤྱོད་རྫོགས་པའི་སྐུ། རིག་པ་སྣ་ཚོགས་སུ་འཆར་བ་སྤྲུལ་བའི་སྐུ། ཇི་
ལྟར་སྣང་ཡང་དོན་སྐྱེ་མེད་ལས་མ་འདས་པ་ཆོས་ཀྱི་སྐུའོ། །དེ་ལ་ཡེ་
326



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ཤེས་ལྔ་ནི། ཆོས་ཉིད་སྐྱེ་འགག་མེད་པ་ཆོས་ཀྱི་དབྱིངས་ཀྱི་ཡེ་ཤེས་ཏེ།
དེ་ཉིད་གསལ་ལ་རྟོག་པ་མེད་པ་མེ་ལོང་ལྟ་བུའི་ཡེ་ཤེས། དེ་གཉིས་སུ་
དབྱེར་མེད་ཅིང་བླང་དོར་མེད་པས་མཉམ་པ་ཉིད་ཀྱི་ཡེ་ཤེས། ཆོས་སྤྱི་
དང་རང་གི་མཚན་ཉིད་མ་འདྲེས་པར་གསལ་བ་ནི་སོ་སོར་རྟོགས་པའི་
ཡེ་ཤེས། བདག་དང་གཞན་གྱི་དོན་རྩོལ་བ་མེད་པར་གྲུབ་པས་ནི་བྱ་བ་
གྲུབ་པའི་ཡེ་ཤེས་སོ། །དེ་ཡང་འདི་ཉིད་ལས། ཁྱབ་བདག་ཡེ་ཤེས་ལྔ་
ཡི་བདག ཅེས་འབྱུང་ངོ༌། །གདུལ་བྱ་ལས་དག་པ་ལ་སྣང་བའི་འཇལ་
དཔལ་ནི། རྣལ་འབྱོར་པ་ཏིང་ངེ་འཛིན་གོམས་པའི་མཐུས་ལྷ་སྐུའི་ཞལ་
མཐོང་བའོ། །རྣམ་པའི་བདག་ཉིད་དུ་སྣང་བའི་འཇམ་དཔལ་ནི། སྐུའི་
གཟུགས་བརྙན་དུ་གྱུར་པ་རས་བལ་ལ་རི་མོ་བྲིས་པ་དང༌། ཟངས་
ལྕགས་ལ་འབུར་དུ་བཏོད་པ་རྣམས་སོ། །གྱི་ཞེས་པ་འབྲེལ་བའི་ཡི་གེ་
སྟེ་ཇི་སྐད་སྨོས་པའི་ཡོན་ཏན་རྣམས་དང༌། ཡོན་ཏན་ཅན་རྗེ་བཙུན་
འཇམ་དཔལ་དུ་འབྲེལ་བར་སྟོན་ཏེ། བརྒྱ་བྱིན་གྱི་བ་ཕྲ་མོ་ཞེས་བྱ་བ་
ལྟ་བུའོ། །མཚན་ཡང་དག་པར་བརྗོད་པ་ཞེས་པའི་མཚན་ནི་འོག་ནས་
འབྱུང་བའི་ཡོན་ཏན་གྱི་ཆོས་རྣམས་ཡིན་ལ། ཡོན་ཏན་དེ་དག་དང་རྗེ་
བཙུན་ཉིད་ལྡན་ལ། ལྡན་པ་ཁོ་ན་ལྟར་བརྗོད་པའོ། །ཚུལ་ཇི་ལྟར་
བརྗོད་ན་གཉིས་ཏེ། ཟབ་པ་དོན་གྱི་སྒོ་ནས་བརྗོད་པ་དང་། རྒྱ་ཆེ་བ་
ཚིག་གི་སྒོ་ནས་བརྗོད་པའོ། །དོན་གྱི་སྒོ་ནས་བརྗོད་པ་ནི་དོན་གཉིས་
སུ་མེད་པའི་ཡེ་ཤེས་སུ་གསལ་བའོ། །ཚིག་གི་སྒོ་ནས་བརྗོད་པ་ལ་
327



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གསུམ་སྟེ། མཚན་ཉིད་ གཉིས་སུ་མེད་པའི་ ཚུལ་དུ་བརྗོད་ པ་ དང༌ །
གསང་སྔགས་ཀྱི་ཚུལ་དུ་བརྗོད་པ་དང༌། ཡོན་ཏན་གྱི་ཚུལ་དུ་བརྗོད་
པའོ། །དེ་ལ་དང་པོ་མཚན་ཉིད་གཉིས་སུ་མེད་པའི་ཚུལ་དུ་བརྗོད་པ་ནི།
རང་གི་སེམས་ཀྱི་མཚན་ཉིད་གཉིས་སུ་མེད་པའི་ཡེ་ཤེས་སུ་ངོ་ཤེས་
པར་བྱས་ལ་མཚན་བརྗོད་པར་བྱ་སྟེ། བརྗོད་པའི་སྒྲ་དེ་དག་བྱུང་ཡང་
སྐྱེ་འགག་མེད་པའི་ངང་ལས་བྱུང་ལ་ ཐིམ་ ཡང་ དེ་ཉིད་དུ་ ཐིམ་སྟེ།
མདོར་ན་ཆོས་ཀྱི་རང་སྒྲར་ཤེས་པར་བྱའོ། །འདི་ཉིད་ལས། གཉིས་
མེད་གཉིས་སུ་མེད་པར་སྟོན། ཡང་དག་མཐའ་ལ་རྣམ་པར་གནས།
ཞེས་འབྱུང་ངོ༌། །གཉིས་པ་མཚན་གསང་སྔགས་ཀྱི་ཚུལ་དུ་བརྗོད་པ་ནི།
བདག་ཉིད་རྗེ་བཙུན་འཇམ་དཔལ་དུ་བསྒོམས་ཏེ་མཚན་བརྗོད་པས་
ཐུགས་ཀའི་མཾ་ལས་འོད་ཟེར་འཕྲོས་པས་འཕགས་པ་མཆོད་པ་དང༌།
སེམས་ཅན་གྱི་དོན་བྱས། སླར་རང་གི་ཐུགས་ཀར་ཐིམ། ཡང་སྔ་མ་
ལྟར་སྤྲོ་ཞིང་བསྡུས་ཏེ། མཚན་ཀློག་པ་མ་ཐོན་གྱི་བར་དུ་ཅི་རིགས་སུ་
བྱ་བའོ། །དེ་ཡང་འདི་ཉིད་ལས། གསང་སྔགས་ཚུལ་ཆེན་བདག་ཉིད་
ཅན། ཞེས་འབྱུང་ངོ༌། །མཚན་ཡོན་ཏན་གྱི་ཚུལ་དུ་བརྗོད་པ་ནི། རྗེ་
བཙུན་འཇམ་དཔལ་ཉིད་ལ་འཁོར་སངས་རྒྱས་དང་བྱང་ཆུབ་སེམས་
དཔའ་དང་། ཉན་ཐོས་དང་རང་སངས་རྒྱས་དཔག་ཏུ་མེད་པས་བསྐོར་
བ་མདུན་གྱི་ནམ་མཁའ་ལ་སྤྱན་དྲངས་ལ་མཚན་བརྗོད་པར་བྱ་སྟེ།
འདི་ཡང་ཁྱོད་ཀྱི་ཡོན་ཏན་ཞེས་དམིགས་པའོ། །དེ་ཡང་འདི་ཉིད་ལས།
328



༢s
འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
དེ་བཞིན་གཤེགས་པའི་ཡོན་ཏན་མཚོ། ཞེས་འབྱུང་ངོ༌། །དེ་དག་ཀྱང་
བསྡུ་ན། དོན་ཟབ་པ་དང༌། ཚིག་རྒྱ་ཆེ་བ་གཉིས་ཏེ། འདི་ཉིད་ལས།
ཟབ་ཅིང་རྒྱ་ཆེའི་སྒྲ་སྒྲོགས་པ། ཞེས་འབྱུང་ངོ༌། །བར་ཆད་ཉེ་བར་ཞི་
བའི་ཕྱིར་ཕྱག་འཚལ་བ་བསྟན་པ་ནི། འཇམ་དཔལ་གཞོན་ནུར་གྱུར་པ་
ལ་ཕྱག་འཚལ་ལོ། །ཞེས་སྨོས་ཏེ་ཕྱག་ན་རྡོ་རྗེས་ཤཱཀྱ་ཐུབ་པ་ལ་ཞུས་
ནས་གླེགས་བམ་དུ་སྡུད་པའི་དུས་སུ་ཀླད་དུ་ཡི་དམ་གྱི་ལྷ་ལ་ཕྱག་
མཛད་པ་ཡིན་ཏེ། འོ་ན་ཕྱག་ན་རྡོ་རྗེ་ལ་ཡང་བར་ཆད་འབྱུང་ངམ་ཞེ་ན།
མ་ཡིན་ཏེ་རྗེས་འཇུག་གི་དོན་དུ་དགོངས་པའོ། །དེ་ཡང་འཇམ་དཔལ་
ནི་གོང་དུ་བཤད་ཟིན་ཏོ། སྐུ་དུས་གསུམ་དུ་བགྲེས་རྒུད་མི་མངའ་བས་
གཞོན་ནུ་སྟེ། རྟག་ཏུ་ད་ལྟར་འབྱུང་བ་ལྟ་བུའི་ཚུལ་དུ་བཞུགས་པའོ། །
ལ་ནི་བཀར་བའི་ཡི་གེ་སྟེ་འཇམ་དཔལ་ཉིད་ལའོ། །ཕྱག་འཚལ་ལོ་
ཞེས་ཟབ་པ་རྟོགས་པའི་ཕྱག་དང་། རྒྱ་ཆེ་བ་ལུས་ངག་ཡིད་གསུམ་གུས་
པའི་ཚུལ་གྱིས་ཕྱག་འཚལ་བའོ། །
ད་ནི་དབང་པོ་འབྲིང་གི་དོན་དུ་དབུ་ཞབས་ཀྱི་དབྱེ་བ་བསྟན་པ་
ནི། བཤད་པའི་རྒྱུད་ཀྱི་རྗེས་སུ་འབྲང་ནས་ལེའུ་བཅུ་བཞིར་སྟོན་པ་
ལས། དང་པོར་ཞུས་པའི་ལེའུ་བསྟན་པའི་ཕྱིར་རྩ་བའི་རྒྱུད་བཤད་པའི་
རྗེས་སུ། དེ་ནས་རྟོགས་པ་བདག་གི་དཔལ་དང་ཐུགས་རྗེ་གཞན་གྱི་
དཔལ་གཉིས་དང་ལྡན་པས་དཔལ་ལྡན་ཟབ་པ་དོན་གྱི་རྡོ་རྗེ་ཡེ་ཤེས་
ལྔ་དབྱེར་མི་ཕྱེད་པ་འཆང་བའི་རྟགས་སུ་རྒྱ་ཆེ་བ་ལྕགས་ཀྱི་རྡོ་རྗེ་རྩེ་ལྔ་
དོ་
(Hir



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བསྣམས་པས་རྡོ་རྗེ་འཆང་ངོ༌། །ཚངས་པ་དང་ཁྱབ་འཇུག་ལ་སོགས་ཏེ་
གདུལ་དཀའ་བ་རྣམས་འདུལ་བ་ལ་སངས་རྒྱས་ཐམས་ཅད་འདུས་ནས་
རི་རབ་ཀྱི་རྩེ་མོར་ཕྱག་ན་རྡོ་རྗེ་ལ་དབང་བསྐུར་བས་དེ་འདུལ་བྱེད་
རྣམས་ཀྱི་མཆོག་ཅེས་བྱའོ། །རང་འཇིགས་པ་དང་བྲལ་ཞིང་གཞན་གྱི་
དཔུང་འཇོམས་པས་དཔའ་བོ་ས་འོག་གི་བདག་པོ་མ་ཧཱ་དེ་བ། ས་སྟེང་
གི་བདག་པོ་ཁྱབ་འཇུག ས་བླའི་བདག་པོ་ཚངས་པ་གསུམ་ནི་ཕྱི་རོལ་
བའི་སྐུ་གསུང་ཐུགས་ཀྱི་ལྷ་གསུམ་ཡིན་ལ་དེ་གསུམ་བཏུལ་བས་འཇིག་
རྟེན་གསུམ་ལས་རྒྱལ་བའོ། །གསང་སྔགས་ཀྱི་སྡུད་པ་པོ་རྡོ་རྗེ་ཐེག་
པའི་མངའ་བདག་ཏུ་གྱུར་པས་རྡོ་རྗེ་དབང་ཕྱུག་གསང་བའི་དམ་ཚིག་
དང་ལྡན་ཞིང་ནང་གི་ཉོན་མོངས་པ་དང༌། གདུག་པ་ཅན་རྣམས་ལས་
རྒྱལ་བས་གསང་བའི་རྒྱལ་ཞེས་བྱའོ། །སྐྱོན་གྱིས་མ་གོས་པས་པདྨ་
ཉོན་མོངས་པ་མེད་པས་དཀར་པོ་སྤྱན་ཀུན་ཏུ་ཟླུམ་པས་རྒྱས་འདྲའི་
སྤྱན་ནོ། །པདྨ་རྒྱས་པའི་གདན་ལ་བཞུགས། རང་གི་ལག་གིས་དོན་གྱི་
རྟགས་སུ་བྱུང་བའི་རྡོ་རྗེ་ མཆོག་ ཡང་ དང་ ཡང་ དུ་ གསོར་བ་བྱེད་པ།
བཅོམ་ལྡན་འདས་ཀྱིས་ཆོས་ཀྱི་འཁོར་ལོ་ཡང་ནས་ཡང་དུ་སྐོར་ཅིག་
ཅེས་ཞུ་བ་འབུལ་བའི་བརྡ་ཡང་ཡིན། ཐུགས་རྗེ་རྒྱུན་མི་ཆད་པས་འགྲོ་
བ་འདྲེན་པའི་བརྡ་ཡང་ཡིན། གདུག་པ་ཅན་རྒྱུན་མི་ཆད་པར་འདུལ་
བའི་བརྡ་ཡང་ཡིན། ནང་ན་ཡེ་ཤེས་རྒྱུན་མི་ཆད་པར་མངའ་བའི་བརྡ་
ཡང་ཡིན། དེ་ ཡིས་ གྲོགས་ གང་དང་ལྷན་ཅིག་ཞུས་ཞེ་ན། མཆེ་བ་
330



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
གཙིགས། སྤྱན་ཟློག །སྨིན་མ་བསྡུས། འབྲི་གུ་ཏ་གྱེན་དུ་འགྲེང་བ་
སོགས་ཀྱི་ཁྲོ་གཉེར་རིམ་པར་ལྡན་པ་ལ་སོགས་པ་ཁྲོ་བོའི་ཚོགས་ཀྱི་
འཁོར། ལག་ན་རྡོ་རྗེ་ཡོན་ཏན་མཐུ་མཐའ་ཡས་པ་དང་ལྡན་པ་ལྔ་བརྒྱ་
དང་ལྷན་ཅིག་ཏུ་ཞུས་པའོ། །དེ་དག་གིས་ཕྲིན་ལས་ཅི་མཛད་ཅེ་ན།
གང་ ལའང་ མི་ འཇིགས་ཤིང་བདུད་ དཔུང་ འཇོམས་ པས་ དཔའ་བོ་
གདུལ་དཀའ་བཙན་ཐབས་ཀྱིས་འདུལ་བ་པོ། །འཇིགས་སུ་རུང་དང་
དཔའ་བྱེད་ཀྱི་ཉམས་ཅན། ཁྲོ་བོའི་ཆ་བྱད་དང་ལྡན་པའོ། དེ་དག་གི་
ཕྱག་མཚན་ཅི་ཞེ་ན་རྡོ་རྗེའི་རྩེ་མོ་ལས་རྡོ་རྗེ་ཕྲ་མོ་རབ་ཏུ་འཕྲོ་བས་
གདུག་པ་ཅན་འདུལ་བ། རང་གི་ལག་གིས་གསོར་བར་བྱེད་པའོ། །
འགྲོ་བ་རྣམས་ལ་སྙིང་རྗེ་ཆེན་པོ་དང་ལྡན་པ་ནི་རྒྱ་ཆེ་བ་དང་། ཤེས་
རབ་ཀྱིས་ཆོས་རྣམ་པར་འབྱེད་པ་ནི་ཟབ་པ་དང་། ཟབ་ཅིང་རྒྱ་ཆེ་བའི་
ཐབས་ཀྱིས་འགྲོ་དོན་བྱེད་པའི་མཆོག་གོ །འགྲོ་བའི་དོན་བྱེད་པ་ལ་
དགའ། སྟོན་པ་མཐོང་བས་མགུ། ཆོས་བཤད་པས་རྗེས་སུ་ཡི་རང་བའི་
བསམ་པ་ཅན། རྒྱན་དང་རང་བཞིན་ཁྲོ་བོར་གནས་པས་ཁྲོ་བོའི་ལུས་
ཀྱི་གཟུགས་ལྡན་པ། མཛད་པ་བཅུ་གཉིས་སམ་འཕྲིན་ལས་རྣམ་པ་
བཞིས་འགྲོ་བའི་དོན་མཛད་པས་ སངས་རྒྱས་འཕྲིན་ལས་བྱེད་པའི་
མགོན། ཁྲོ་བོ་དེ་རྣམས་ཀྱིས་ཀྱང་བག་མེད་དུ་མ་ཡིན་ཏེ་ཤིན་ཏུ་གུས་
པའི་ཚུལ་གྱིས། ལུས་བཏུད་པ་རྣམས་དང་ལྷན་ཅིག་ཏུ། དེ་བཞིན་ཉིད་
དུ་གཤེགས་ པ་ དང་། འགྲོ་བའི་དོན་ལ་ གཤེགས་ཤིང་བདུད་བཞི་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བཅོམ། ལེགས་པའི་ཡོན་ཏན་དྲུག་དང་ལྡན་པ་ཆེ་བའི་ཡོན་ཏན་ཐམས་
ཅད་རྫོགས་པ། མ་རིག་པའི་སྒྲིབ་པ་སངས་ཤིང་ཡེ་ཤེས་རྒྱས་པ་སྟེ་དེ་
ལྟ་བུའི་བཅོམ་ལྡན་འདས་རྫོགས་སངས་རྒྱས་ལ་ཕྱག་འཚལ་ནས། རྡོ་
རྗེ་དང་བཅས་པའི་ཐལ་མོ་སྦྱར་བར་བྱས་ནས་ནི། སྤྱན་སྔར་ཙོག་པོར་
འདུག་སྟེ་འདི་སྐད་གསོལ། བརྟན་གཡོ་ཀུན་ལ་ཁྱབ་པས་ཁྱབ་བདག་
ཞེས་སྟོན་པ་ལ་བོས་ནས་འཁོར་བདག་ཅག་རྣམས་ལ་སྨན་པ་དང༌།
བདག་ཅག་གི་དོན་དུ་བདག་ལ་ཐུགས་བརྩེའི་ཕྱིར། ཐབས་དང་ཤེས་
རབ་ཟུང་དུ་འབྲེལ་བས་སྒྱུ་འཕྲུལ་དྲྭ་བ་སྟེ་དེའི་སྒོ་ནས་མངོན་པར་
རྫོགས་པའི་བྱང་ཆུབ་ཅི་ནས་བདག་གིས་ཐོབ་པར་མཛོད། ཅེས་པ་སྟེ་
རང་དོན་གཞན་དོན་དང་འབྲེལ་བའོ། །འདོད་ཆགས་ལ་སོགས་པའི་
ཉོན་མོངས་པས་ནི་བྱང་ཆུབ་སེམས་ཆུ་རྙོག་པ་ལྟ་བུར་དཀྲུགས་ཤིང༌།
དེ་ཁོ་ན་ཉིད་མི་ཤེས་ཏེ་གླང་པོ་ཆེ་འདམ་དུ་ཚུད་པར་ལྟར་སྡུག་བསྔལ་
གྱི་རྒྱ་མཚོར་བྱིངས་པ་ཡི་སེམས་ཅན་ཀུན་ལ་དེ་ལས་བཟློག་ནས་ཚེ་
འདིར་སྨན་པ་དང༌། ཕྱི་མ་བླ་མེད་བྱང་ཆུབ་ཀྱི་འབྲས་བུ་འཐོབ་བྱའི་
ཕྱིར་ཡང་བཤད་དུ་གསོལ། སྟོན་པ་གང་ལ་ཞུས་ཤེ་ན། རྫོགས་པའི་
སངས་རྒྱས་བཅོམ་ལྡན་འདས་འགྲོ་བའི་བླ་མ་འགྲོ་བ་རྣམས་ལ་ཆོས་
སྟོན་པ་པོ་ལའོ། །སྟོན་པ་དེས་མི་མཁྱེན་པ་མི་སྲིད་དམ་ཞེ་ན། དོན་
རྟོགས་པ་ལས་མི་འདའ་བས་དམ་ཚིག་ཆེན་པོ་དེ་ཉིད་ཇི་ལྟ་བ་མཁྱེན་
པ་གདུལ་བྱའི་དབང་པོའི་བྱེ་བྲག་དང་བསམ་པ་གང་ལ་གང་མོས་
332



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
མཁྱེན་པ་མཆོག་གིས་སོ། །འོ་ན་ཆོས་གང་ཞུ་ཞེ་ན། བཅོམ་ལྡན་འདས་
ཀྱི་ཡེ་ཤེས་སྐུ་ནི་མེ་ལོང་ལྟར་ཐམས་ཅད་གསལ་ཞིང་འཆར་བས་མེ་
ལོང་ལྟ་བུའི་ཡེ་ཤེས་སོ། །གཙུག་ཏོར་ཆེན་པོ་ནི་ཆོས་ཐམས་ཅད་
མཉམ་པ་ཉིད་ཀུན་ གྱི་སྤྱི་བོའི་གཙུག་ཏུ་བཀུར་བའི་འོས་ཡིན་པས་
མཉམ་པ་ཉིད་ཀྱི་ཡེ་ཤེས་སོ། །ཚིག་གི་བདག་པོ་ནི་ཆོས་སྤྱི་དང་རང་གི་
མཚན་ཉིད་མ་འདྲེས་པར་མཁྱེན་པའི་སྒོ་ནས་ཆོས་ཀྱི་ཚིག་གསུངས་པ་
སྟེ་སོ་སོར་རྟོགས་པའི་ཡེ་ཤེས་སོ། །ཡེ་ཤེས་སྐུ་སྟེ་ནི་བྱ་བ་གྲུབ་པར་
བྱེད་པའི་སྐུ་སྟེ་དེ་ཡང་ཡེ་ཤེས་ལས་གྲུབ་པའི་སྐུ་ཡིན་པས་བྱ་བ་གྲུབ་
པའི་ཡེ་ཤེས་སོ། །རང་བྱུང་བ་ནི་སྐྱེ་བ་མེད་པ་ཆོས་ཀྱི་དབྱིངས་ཀྱི་ཡེ་
ཤེས་སོ། །འཇམ་དཔལ་ཡེ་ཤེས་སེམས་དཔའ་ཡི། ཞེས་པ་ནི་རྩ་
བ་བྱང་ཆུབ་ཀྱི་སེམས་ཏེ་ཡེ་ཤེས་ཆེན་པོས་མཉམ་པ་ཉིད་ལ་སེམས་ལ།
ཐུགས་རྗེས་འགྲོ་བའི་དོན་ལ་སེམས་པའོ། །དེའི་རྟགས་གཟུགས་སྐུར་
བྱུང་བ་ལ་ཡང་དེ་སྐད་ཅེས་བྱའོ། །ཚིག་དང་དོན་གྱི་སྒོ་ནས་དེའི་མིང་
ཡང་དག་པར་བརྗོད་པ་ནི་གཞན་བས་དོན་ཆེ་བས་ན་ཡང་དག་བརྗོད་
པའི་མཆོག་གོ །མདོར་ན་ཡེ་ཤེས་ལྔ་བྱང་ཆུབ་སེམས་དང་དྲུག་རོ་
གཅིག་པའི་ཆོས་གཅིག་ཞུས་པའོ། འོ་ན་མིང་ལས་དོན་མ་ཞུས་སམ་ཞེ་
ན། བརྗོད་བྱའི་དོན་ཟབ་མོ་མཉམ་པ་ཉིད་ཀྱི་དོན་སྟོན་པ་དང་རྣམ་
འཕྲུལ་སྣ་ཚོགས་སུ་སྣང་བའི་དོན་ནི་རྒྱ་ཆེ་ཞིང་། གསང་སྔགས་ཀྱི་དོན་
ཆེན་པོ་ཆོས་གང་དང་ཡང་མཚུངས་པ་མེད་པ་སྤྲོས་པའི་མཚན་མ་རབ་
333



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཞི་བ། ཐོག་མར་དགེ་བ་ཐོས་པའི་ཤེས་རབ། བར་དུ་དགེ་བ་བསམ་
པའི་ཤེས་རབ། མཐར་དགེ་བ་བསྒོམ་པའི་ཤེས་རབ་བོ། །ཅིའི་ཕྱིར་
དགེ་ཞེ་ན། ཉོན་མོངས་པ་རྩད་ནས་འབྱིན་པས་དགེ་བའོ། །དེ་སུས་
གསུངས་ཤེ་ན། འདས་ པའི་ སངས་ རྒྱས་རྣམས་ ཀྱིས་ གསུངས། མ་
འོངས་རྣམས་ཀྱང་གསུང་འགྱུར་ལ། ཞེས་པ་ནི་རྒྱལ་བ་ཤཱཀྱ་ཐུབ་པས་
རི་བོ་བྱ་རྐང་ཅན་དུ་ཕྱག་ན་རྡོ་རྗེ་ལ་འདི་གསུངས་པའི་དུས་སུ་དེའི་བྱིན་
རླབས་ཀྱིས་བྱང་ཕྱོགས་ཀྱི་འཇིག་རྟེན་གྱི་ཁམས་པདྨོ་ཅན་ཞེས་བྱ་བ་ན།
དེ་བཞིན་གཤེགས་པ་པདྨོ་མཆོག་ཅེས་བྱ་བས་ཀྱང་། འཁོར་གྱི་བྱང་
ཆུབ་སེམས་དཔའ་རྣམས་ལ་འདི་གསུངས་སོ། །དེ་བཞིན་དུ་ཕྱོགས་ལྔ་
པོར་ཡང་གསུངས་སོ། །ཆོས་ཉིད་ཀྱི་མཁའ་རྣམ་པར་དག་པ་ནས་ཀྱང་
སངས་རྒྱས་རྡོ་རྗེ་འཆང་གིས་འཁོར་གྱི་དེ་བཞིན་གཤེགས་པ་ལ་འདི་
གསུངས་སོ། །འོག་ མིན་ དུ་ རྣམ་སྣང་ གིས་ བྱང་ ཆུབ་ སེམས་ དཔའི་
འཁོར་དང་། རི་རབ་ཀྱི་རྩེར་སྤྲུལ་སྐུ་འཁོར་ལོས་བསྒྱུར་བ་ལྟ་བུས་ཀྱང་
སུམ་ཅུ་རྩ་གསུམ་པའི་ལྷ་རྣམས་ལ་འདི་གསུངས་སོ། །དགའ་ལྡན་དུ་
ལྷ་རྣམས་ལ་རྒྱལ་བ་བྱམས་པས་འདི་གསུངས་ཤིང་། དེར་མ་ཟད་ཤིང་
དང་རྡེའུ་དང་ནམ་མཁའ་སོགས་ལས་ཀྱང་འདིའི་སྒྲ་གྲག་པར་བྱུང་ངོ༌།
དེ་ཡང་། སེམས་དཔའ་མཆོག་གི་བསྟན་པ་ནི། དབང་འབྱོར་བ་དང་
རྟོགས་པ་དང་། ཁ་དང་གཟུགས་ནི་ཐམས་ཅད་དང༌། ནམ་མཁའ་ལས་
ཀྱང་གྲག་པར་འགྱུར། ཞེས་འབྱུང་ངོ༌། །ད་ལྟར་བྱུང་བའི་རྫོགས་པའི་
334



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
སངས་རྒྱས་སྟོན་པ་ཐུགས་རྗེ་ཅན་གྱིས་འདི་ཉིད་རྩ་རྒྱུད་ཁྲི་དྲུག་སྟོང་
པར་ཡང་ལན་གཅིག་བཤད། ཕྱིས་དགའ་བ་སྤྱོད་པ་འདིར་ཡང་ལན་
གཅིག་བཤད་པས། ཡང་དང་ཡང་དུ་གསུང་བ་གང་། རྩ་བའི་རྒྱུད་ཆེན་
སྒྱུ་འཕྲུལ་དྲྭ་བ་ལས། རྡོ་རྗེ་འཆང་ཆེན་གསང་སྔགས་འཆང་གིས་ཀྱང་།
དོན་དཔག་ཏུ་མེད་པ་རྣམས་ཀྱི་རྡོ་རྗེའི་གླུ་གསུངས་ནས་འཁོར་རྣམས་
དགའ་བ་བསྐྱེད་པ་དེ་བཞིན་དུ་རྡོ་རྗེ་འཆང་གིས་གླུ་བླངས་པ་གང་
ལགས་པ་བདག་ཅག་ལ་ཡང་བཤད་དུ་གསོལ་ཞེས་པའོ། །ཞུས་པའི་
དོན་དེ་དག་བཟུང་བར་ཁས་བླང་བ་ནི། མགོན་པོ་རྫོགས་སངས་རྒྱས་
ཀུན་གྱི། གསང་བའི་མཛོད་འཛིན་པར་ཅི་ནས་བདག་འགྱུར་བའི་ཕྱིར།
ངེས་པར་འབྱུང་བ་བྱང་ཆུབ་ལ་ཐུག་གི་བར་དུ་ནི། བདག་གི་བསམ་པ་
ཐེ་ཚོམ་དང་བརྗེད་པ་མེད་པར་བརྟན་པོས་བཟུང་ངོ་ཞེས་ཁས་བླང་
བའོ། །གཞན་དོན་དུ་བཤད་པར་ཁས་བླང་བ་ནི། བཟུང་ནས་ཅི་བྱེད་
ཅེ་ན། སེམས་ཅན་རྣམས་ཀྱི་ཉོན་མོངས་པ་མ་ལུས་བསལ་བ་དང་དེའི་
རྒྱུ་མི་ཤེས་པ་མ་ལུས་སྤང་བའི་ཕྱིར་བཤད་དོ། །དེ་ཡང་བསམ་པ་ཇི་
ལྟར་མོས་པའི་ ཁྱད་པར་ཤེས་པར་བྱས་ཏེ། བསམ་པ་ཇི་བཞིན་དུ་
སེམས་ཅན་རྣམས་ལ་བཤད་པར་འཚལ་གྱི་ཐུན་མོང་དུ་ནི་མ་ཡིན་ནོ།།
ལུས་ངག་ཡིད་གསུམ་གུས་པའི་ཚུལ་གྱིས་ཞུས་པ་ནི། གསང་དབང་
ལག་ན་རྡོ་རྗེ་ཡིས། དེ་བཞིན་གཤེགས་ལ་དེ་སྐད་དུ། གསོལ་ནས་ཐལ་
མོ་སྦྱར་བྱས་ཏེ། ལུས་གུས་པའི་ཚུལ་གྱིས་བཏུད་ནས་ནི་སྤྱན་སྔར་
335



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འདུག་སྟེ་གདན་པདྨ་ལས་ལུས་ཕྱེད་འཕགས་ཏེ་གསོལ་བ་བཏབ་པའོ།།
ད་ནི་ལན་གསུང་བའི་ལེའུ་བསྟན་པའི་ཕྱིར། སྟོན་པ་ལ་ཞུས་མ་ཐག་
པའི་རྗེས་དེ་ནས་བདུད་བཞི་བཅོམ་ཞིང་ལེགས་པའི་ཡོན་ཏན་དྲུག་དང་
ལྡན་པ་རྒྱལ་པོ་ཤཱཀྱའི་རིགས་སུ་སྐྱེས་པས་ཤཱཀྱ། སྐུ་གསུང་ཐུགས་མི་
དགེ་བའི་ལས་ལ་བསྲུང་མི་དགོས་པར་རང་བཞིན་གྱིས་ཐུབ་པས་ཐུབ་
པ། བདག་གཞན་གྱི་དོན་ཐམས་ཅད་རྫོགས་པའི་བདག་ཉིད་སྒྲིབ་པ་
སངས་ཤིང་ཡེ་ཤེས་རྒྱས་པ་རྐང་གཉིས་མི་དང་ལྷ་རྣམས་ཀྱི་གཙོ་བོར་
གྱུར་པས་མཆོག་གོ །དེས་ཚུལ་ཇི་ལྟར་བཤད་ཅེ་ན། ཉིད་ཀྱི་ཞལ་ནས་
ལྗགས་དམ་པའི་ཆོས་ཀྱི་འབྱུང་གནས་ཡིན་པས་བཟང་བ་དང༌། མི་
དགེ་བའི་ཆོས་མི་གསུངས་པས་བཟང་བ། དེའི་མཚན་ཉིད་ནི་རིང་ཞིང་
ཞལ་གྱི་ནང་དུ་ཡངས་པ་ཡི་ལྗགས་བརྐྱང་བར་མཛད་དེ། དེས་ལས་ཅི་
མཛད་ཅེ་ན། ལྗགས་ཀྱི་རྩེ་མོ་ལས་འོད་ཟེར་འཕྲོས་ཏེ་དང་པོ་རི་བྱ་རྐང་
ཅན་གསལ་བར་བྱས། དེ་ནས་འཇིག་རྟེན་གསུམ་པོ་སྣང་བར་བྱེད་ཅིང་།
འོད་ཟེར་གྱིས་བདུད་བཞིའི་དགྲ་རྣམས་འདུལ་བར་བྱེད་པ་དང་། ཁྱད་
པར་འོད་ཟེར་ལས་ཁྲོ་ཚོགས་སྤོས་ཏེ་རྒྱུད་བཤད་པ་ལ་བར་དུ་གཅོད་
པའི་ལྷའི་བུའི་བདུད་བཏུལ། འོད་ཟེར་ཕོག་པས་སེམས་ཅན་རྣམས་ཀྱི་
ངན་ སོང་ གསུམ་ སོགས་ ཀྱི་ སྡུག་ བསྔལ་ སྦྱང་ བར་ བྱེད་ པའི་ འཛུམ་
བསྟན་ནས། ཞེས་པས་འཁོར་ལ་འཛུམ་པ་མཛད་པ་དང༌། ལྗགས་
བརྐྱང་བ་དང༌། ལྗགས་ལས་འོད་ཟེར་བཀྱེ་བ་ནི་ཆོས་འབྱུང་བའི་སྔ་
336



འང་ཇ
འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ལྟས་གསུམ་ཡིན་ཏེ། མེ་འབྱུང་བའི་སྔ་ལྟས་སུ་དུ་བ་འབྱུང་བ་ལྟ་བུའོ།།
གསུང་གང་གིས་ཞེ་ན། ཚངས་པའི་དབྱངས་ཀྱི་ཡན་ལག་དྲུག་ཅུ་དང་
ལྡན་པའི་གསུང་ནི་སྙན་པ་ཡིས། འཇིག་རྟེན་གསུམ་པོ་ཀུན་བཀང་
ནས་ སོ། །འཁོར་ གང་ ལ་ གསུངས་ཤེ་ན། སངས་ རྒྱས་ ཐམས་ ཅད་
འདུས་པས་དབང་བསྐུར་བ་ཡིན་ཏེ། དེ་ཡང་། ང་ནི་ཁྲོ་བོ་གོས་སྔོན་
ཅན། སངས་རྒྱས་ཐམས་ཅད་འདུས་པའི་སྐུ། ཞེས་པ་ལྟ་བུའོ། །གསང་
མཚན་ཏུ་ལག་ན་རྡོ་རྗེ་སྟོབས་པོ་ཆེ་ ཞེས་བཏགས་པ། གསང་བའི་
དབང་ ཐོབ་ ཅིང་ སྐུ་ གསུང་ ཐུགས་ ཀྱི་ གསང་ བ་ ལ་ དབང་ བས།
གསང་དབང་ལ་སྟོན་པས་གང་དུ་གླུར་བླངས་དེ་ནི་སླར་གསུངས་པའོ།།
སྙིང་རྗེ་ཆེ་དང་ལྡན་གྱུར་པས། འགྲོ་ལ་འདི་དང་ཕྱི་མར་ཕན་པའི་དོན་
དུ་ཁྱོད་ང་ལ་དྲི་བ་ལ་འདི་བཤད་དོ་ཞེས་པའོ། །ཡེ་ཤེས་དྲུག་རོ་གཅིག་
པའི་ལུས་ཅན་འཇམ་དཔལ་གྱི་མིང་ནས་བརྗོད་པ་ནི་དོན་ཆེ་བའོ།།
ཅིའི་ཕྱིར་དོན་ཆེ་ཞེ་ན། བཀླག་པ་ཙམ་གྱིས་རང་རྒྱུད་ལ་ཡོད་པའི་སྒྲིབ་
པ་ཐམས་ཅད་དག་པར་བྱེད་ཅིང་འཕྲལ་གྱི་སྡིག་པ་ཐམས་ཅད་སེལ་
བར་བྱེད་པས་དོན་ཆེ་བའོ། །འཁོར་ལ་ཉོན་ཅིག་ཅེས་པར་བསྐུལ་བའི་
ཕྱིར། ཤཱཀྱ་ཐུབ་པ་ང་ལས་ཉན་པར་བརྩོན་པ་ནི། ལེགས་སོ་དཔལ་
ལྡན་རྡོ་རྗེ་འཆང་། ལག་ན་རྡོ་རྗེ་ཁྱོད་ལེགས་སོ། །ཅིའི་ཕྱིར་ལེགས་ཤེ་
ན། འཇམ་དཔལ་གྱི་དོན་དྲི་བའི་ཕྱིར་རོ། །གསང་བའི་བདག་པོ་ཞེས་
སྡུད་པ་པོ་ལ་བོས་ནས། མ་འོངས་པའི་སེམས་ཅན་རྣམས་ལ་ཕན་པར་
337



o riur
iur
io
འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བྱེད་པ་དེའི་ཕྱིར། ངས་ཁྱོད་ལ་མཚན་ཡང་དག་པར་བརྗོད་པ་རིགས་
དྲུག་གི་བདག་ཉིད་ཅན་ལེགས་པར་བསྟན་པར་བྱ་ཡིས། ཁྱོད་ནི་རྩེ་
གཅིག་པའི་ཡིད་ཀྱིས་ཉོན་ཅིག་ཅེས་བསྐུལ་བའོ། །འོ་ན་ཕྱག་ན་རྡོ་རྗེ་
ལ་ཡང་བསྐྱལ་དགོས་སམ་ཞེ་ན། དེ་དགོས་པ་མ་ཡིན་ཏེ་ཕྱག་ན་རྡོ་རྗེ་
ལ་མཚོན་ནས། ཕྱི་རབས་ཀྱི་རྣལ་འབྱོར་པ་རྣམས་ལ་སྣོད་ཀྱིས་མ་ཟིན་
པ་དང༌། བརྗེད་པ་དང༌། འདྲེས་པ་དང་གསུམ་སྤོང་ལ་ཉོན་ཅིག་ཅེས་
པར་གདམས་པའོ། །དེ་ལྟར་གསུངས་པས་འཁོར་རྗེས་སུ་ཡི་རང་བ་ནི་
བཅོམ་ལྡན་བདག་ཅག་འཇམ་དཔལ་གྱིས་ཆོས་གནང་བ་དེ་ནི་ལེགས་
སོ་ཞེས་གསོལ་ཏོ། །ཉན་པ་དེ་མ་ཐག་པ་དེ་ནས་བཅོམ་ལྡན་ཤཱཀྱ་ཐུབ་
པས་གསུངས་སོ་ཞེས་སྦྱར་རོ། །གསང་སྔགས་རིགས་ཆེན་ཐམས་ཅད་
དང་ ཞེས་ པ་ འདིས་ ནི་ རིགས་ བསྡུས་ པ་ ལ་ གཟིགས་ པ་ བསྟན་ ཏེ།
གསང་སྔགས་འདི་མན་ཞེས་པའི་སྒྲས་སྐྱོབ་པ་ལ་འཇུག་སྟེ། མདོར་ན་
ཐབས་དང་ཤེས་རབ་ཁྱད་པར་ཅན་ལ་བྱའོ། །རིགས་ལས་བྱུང་བས་ན་
རིགས་ སོ། །རིགས་ འཛིན་ པས་ རིགས་ སོ། །རིགས་ ཐམས་ཅད་ཀྱི་
བདག་པོར་གྱུར་ཅིང་རིགས་ཐམས་ཅད་འདུས་པས་ནི་རིགས་ཆེན་ནོ།།
འདིས་བྱ་བ་དང་སྤྱོད་པ་དང་རྣལ་འབྱོར་གྱི་ཐེག་པ་རྣམས་བསྐྱེད་པའི་
གནས་སུ་གྱུར་པས་ཀྱང་དེ་སྐད་ཅེས་བྱའོ། །འདིའི་དགོས་པ་ནི་ཉོན་
མོངས་པ་ལྔ་ཆ་མཉམ་དུ་འདུལ་བའི་གཉེན་པོ་སྟེ་མདོར་བསྟན་གྱི་ཚུལ་
ལོ། །གསང་སྔགས་རིག་སྔགས་འཆང་བའི་རིགས་ཞེས་པ་འདིས་ནི་
338



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ལས་ཀྱི་རིགས་ལ་གཟིགས་པ་བསྟན་ཏེ། གསང་སྔགས་ནི་ཕོ་སྟེ་ཐབས་
སོ། །རིག་སྔགས་ནི་མོ་སྟེ་ཤེས་རབ་བོ། །བྱེད་ལས་ནི་གསང་སྔགས་
ཀྱིས་ནི་ལོག་པར་རྟོག་པ་སེལ་ལོ། རིག་སྔགས་ཀྱིས་ནི་མ་རིག་པ་སེལ་
ལོ། །དེ་ཡང་། འདའ་བར་བྱ་བ་མ་ཡིན་ལ། དབྱེ་བར་དཀའ་བ་གསང་
བ་ཉིད། གསང་སྟེ་བསྒྲུབ་ཕྱིར་སྔགས་པ་ནི། གསང་སྔགས་ཞེས་བྱའི་
ངེས་པར་བརྗོད། ཅེས་པ་དང༌། ངག་གི་རིག་མཆོག་བསྒྲུབ་པ་དང༌།
དངོས་གྲུབ་འདོད་པ་ཡོད་པ་སྟེ། དེ་ཕྱིར་རིག་སྔགས་ཞེས་། བྱའོ། །
ཞེས་གསུངས་པ་ལྟ་བུའོ། །འཆང་བ་ནི་འཛིན་པའོ། །འདིའི་དགོས་པ་
ནི། གདུལ་བྱ་ཕྲག་དོག་དང་ལེ་ལོ་ཤས་ཆེ་བ་རྣམས་འདུལ་བའོ། །སྐུ་
གསུང་ཐུགས་ཀྱི་རིགས་གསུམ་འདུས་པ་རྣམ་སྣང་གི་རིགས་ལ་ནི་རྣམ་
པར་གཟིགས་སོ། །འདིའི་དགོས་པ་ནི་གཏི་མུག་ཤས་ཆེ་བ་རྣམས་
འདུལ་བའོ། །འདིས་ནི་དེ་བཞིན་གཤེགས་པའི་རིགས་ལ་གཟིགས་པ་
བསྟན་ཏོ། །ད་ནི་པདྨའི་རིགས་ལ་གཟིགས་ པ་བསྟན་ཏེ། སོ་སོར་
རྟོགས་པའི་ཡེ་ཤེས་ཀྱིས་འཇིག་རྟེན་དང་འཇིག་རྟེན་ལས་འདས་པ་
གཉིས་མཁྱེན་ཏེ། དེ་ཡང་གཉིས་སུ་སྣང་ལ་གཉིས་སུ་མ་ཞེན་པའི་ཚུལ་
དུ་མཁྱེན་ནོ། །དེས་ན་འཇིག་ རྟེན་ དང་ འཇིག་རྟེན་ལས་ འདས་ པ་
གཉིས་ཀའི་རིགས་སོ། །འདིའི་དགོས་པ་ནི་འདོད་ཆགས་ཤས་ཆེ་བ་
རྣམས་འདུལ་བར་བྱེད་དོ། །རྡོ་རྗེའི་རིགས་ལ་གཟིགས་པ་བསྟན་པ་ནི།
འཇིག་རྟེན་གྱི་ཆོས་ཐམས་ཅད་སྣང་ལ་རང་བཞིན་མེད་པར་མེ་ལོང་གི་
339



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཟུགས་བརྙན་ལྟར་རྟོགས་པས། འཇིག་རྟེན་སྣང་བར་བྱེད་པ་ཐམས་
ཅད་ཀྱི་ཐུགས་ཀྱི་ངོ་བོར་གྱུར་པས་རིགས་ཆེན་དང་། འདིའི་དགོས་པ་
ཞེ་སྡང་ཤས་ཆེ་བ་རྣམས་འདུལ་བར་བྱེད་དོ། ད་ནི་རྩ་བ་བྱང་ཆུབ་ཀྱི་
སེམས་རྡོ་རྗེའི་རིགས་བསྟན་ཏེ། ཕྱག་རྒྱ་ལ་སྤྱིར་དུ་མ་ཡོད་ཀྱང་འདིར་
རྒྱས་འདེབས་པའི་ཕྱིར་ཕྱག་རྒྱ་སྟེ། ཆོས་ཐམས་ཅད་སྐྱེ་བ་མེད་པས་
རྒྱས་འདེབས་པའི་ཕྱག་རྒྱ་ཆེན་པོའི་རིགས་མཆོག་དང་། འདིའི་དགོས་
པ་ནི་སྤྲོས་པའི་མཚན་མ་ཐམས་ཅད་འཇོམས་པར་བྱེད་དོ། །རིན་ཆེན་
རིགས་ལ་གཟིགས་པ་བསྟན་པ་ནི། རིན་ཆེན་འབྱུང་ལྡན་ནི་སངས་རྒྱས་
ཀྱི་ཆེ་བའི་ཡོན་ཏན་ཐམས་ཅད་འབྱུང་བའི་རིགས་ཡིན་པས། རིགས་
ཆེན་ཡོན་ཏན་གྱིས་མཐོ་བར་བྱས་པས་གཙུག་ཏོར་ཆེར་གཟིགས་ནས་
ཞེས་ པ་མིང་གི་རྣམ་ གྲངས་ཏེ་གཟིགས་ཞེས་ བྱ། ཏིང་ངེ་འཛིན་ལ་
སྙོམས་པར་འཇུག་ཅེས་བྱའོ། །དེ་ཡང་ཚུལ་ཇི་ལྟར་གཟིགས་ན། ཡེ་
ཤེས་ཀྱི་སྤྱན་གྱིས་ཟབ་པ་ཇི་ལྟ་བའི་དོན་ལ་གཟིགས་པ་དང་། ཐུགས་
རྗེའི་སྤྱན་གྱིས་རྒྱ་ཆེ་བ་ཇི་སྙེད་པ་ལ་གཟིགས་པའོ། །ཡང་གསུམ་སྟེ།
སྤང་བྱ་ཉོན་མོངས་པ་དང༌། དེ་སྤོང་བའི་གཉེན་པོ་ལྷའི་རིགས་དང༌།
ལྷའི་རྟོག་པ་ཟློག་པར་བྱེད་པ་ཡེ་ཤེས་ལ་གཟིགས་པ་རྣམས་སུ་ཡང་
སྦྱར་རོ། །ད་ནི་སྒྱུ་འཕྲུལ་དྲྭ་བ་མན་ངག་གི་ལེའུ་བསྟན་པའི་ཕྱིར་ཐམས་
ཅད་ལ་བསྟོད་པ། བཅོམ་ལྡན་འདས་གསུང་གི་མངའ་བདག་ཡིན་པས་
ཚིག་གི་བདག་པོས་རིགས་ལ་གཟིགས་པ་ཐུགས་ལ་རྟོགས་ནས་རིགས་
340



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
དྲུག་གི་བདག་ཉིད་ཚེག་བར་བདུན་པ་ཉིད་དུ་ཚིགས་སུ་བཅད་པའོ།།
ཨོཾ་བཛྲ་ཏཱིཀ་ན་ལ་སོགས་པ་ཡེ་ཤེས་སེམས་དཔའ་དྲུག་གི་གསང་
སྔགས་རྒྱལ་པོ་དྲུག་དང་ལྡན་ཞིང་གཟུང་འཛིན་གཉིས་སུ་མེད་པར་ཡེ་
ཤེས་ཀྱི་སྐུའི་བདག་ཉིད་དུ་འབྱུང་བ་དང༌། རིག་པ་རང་གསལ་བ་དེ་
ཡང་སྐྱེ་མེད་ཀྱི་རང་བཞིན་དུ་གནས་པས་མི་སྐྱེའི་ཆོས་ཅན་འབྲས་བུའི་
མཆོག་འདི་གསུངས་པ། འབྲས་བུ་ལ་དྲོད་པ་བསྐྱེད་པའི་ཕྱིར་འབྲས་
བུའི་ས་བསྟན་པ་ནི། ཨ་ཨཱ་ཨི་ཨཱི་ཨུ་ཨཱུ་ཨེ་ཨེ་ཨོ་ཨོ་ཨོཾ་ཨཱ དེ་ཡང་
དབྱངས་བཅུ་གཉིས་སོ། །འབྲས་ བུའི་ ས་ བཅུ་ གཉིས་ དང་ སྦྱར་ཏེ་
གསུངས་པས། སངས་རྒྱས་ཀྱི་ས་བཅུ་གཉིས་ལ་མཐོ་དམན་དང་རིམ་
པ་ཡོད་པ་མ་ཡིན་ཏེ། ཡེ་ཤེས་གཅིག་ལ་ཡོན་ཏན་གྱི་བྱེ་བྲག་བཅུ་
གཉིས་སུ་བསྟན་པའོ། །དེ་ཡང་ སངས་རྒྱས་ཀྱི་མཁྱེན་པའི་ཡེ་ཤེས་
ཀྱིས་མ་རིག་པ་བཅོམ་ནས་ཤེས་བྱ་གསལ་བར་སྣང་བ་དང༌། ཉོན་
མོངས་པ་མ་སྤངས་པར་ཡེ་ཤེས་སུ་གསལ་བ་དང༌། མཐའ་དང་དབུས་
མེད་པ་དང༌། མི་འགྱུར་ཞིང་དབྱེར་མི་ཕྱེད་པ་དང༌། སེམས་ཅན་གྱི་
དགོས་འདོད་ཐམས་ཅད་འབྱུང་བ་དང༌། འགྲོ་བའི་དོན་མཛད་ཀྱང་
སྐྱོན་གྱིས་མ་གོས་པ་དང་། རྩོལ་བ་མེད་པར་གཞན་དོན་འགྲུབ་པ་དང་།
ཡང་དག་པར་དཔེས་མཚོན་པ་དང་བྲལ་བ་དང་། ཕྱོགས་འདྲ་ཙམ་གྱིས་
མཚོན་དུ་བཏུབ་པ་དང་། རིག་པ་རང་བཞིན་གྱིས་འོད་གསལ་བ་དང་།
ཤེས་བྱ་ཇི་ལྟ་བ་དང་ཇི་སྙེད་པ་མཁྱེན་པ་དང༌། སོ་སོ་རང་རིག་པ་
341



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཉིས་སུ་མཁྱེན་པའོ། །དེ་རྣམས་སུ་སངས་རྒྱས་ཀྱི་ཡོན་ཏན་ཇི་སྙེད་
ཅིག་གསུངས་པ་ཐམས་ཅད་འདུས་པར་ཤེས་པར་བྱའོ། དེ་ཡང་འདི་
སྐད་དུ། རྡོ་རྗེ་སྙིང་པོ་རྒྱན་གྱི་རྒྱུད་ལས། ཀུན་ཏུ་འོད་ཀྱི་ས་ཆེན་པོ། དེ་
ནི་ཉི་མའི་དཀྱིལ་འཁོར་འདྲ། བདུད་རྩི་འོད་ནི་གཉིས་པ་སྟེ། ཤིན་ཏུ་
འོད་གསལ་ཟླ་བ་འདྲ། ནམ་མཁའ་འོད་ནི་གསུམ་པ་སྟེ། ནམ་མཁའ་
ཇི་བཞིན་རབ་ཏུ་གནས། རྡོ་རྗེ་འོད་ནི་བཞི་བ་སྟེ། ས་དེ་ཉིད་ནི་ཡིད་
དགའ་བའོ། །ལྔ་པ་རིན་ཆེན་འོད་ཅེས་པ། དབང་བསྐུར་བ་ལ་རབ་ཏུ་
གནས། པདྨའི་འོད་ནི་དྲུག་པ་སྟེ། པདྨ་བཞིན་དུ་རབ་ཏུ་གྱེས། བདུན་
པ་ལས་ཀྱི་འོད་ཅེས་བྱ། སངས་རྒྱས་ཕྲིན་ལས་བྱེད་པར་འདོད། བརྒྱད་
པ་དཔེ་མེད་ཅེས་པ་སྟེ། དོན་ལ་དཔེ་དང་མཉམ་པ་མིན། དཔེ་ལྡན་
ཞེས་ པ་དགུ་པ་ཡིན། ཐམས་ཅད་དཔེ་ནི་སོ་སོར་འབིགས། བཅུ་པ་
ཤེས་ རབ་ འོད་ཅེས་པ། སངས་ རྒྱས་ ས་ནི་བླ་ན་མེད། བཅུ་གཅིག་
ཐམས་ཅད་མཁྱེན་པ་ཉིད། ས་ཆེན་རབ་ཏུ་འོད་གསལ་བ། བཅུ་གཉིས་
སོ་སོར་རང་རིག་པ། སངས་རྒྱས་ཡེ་ཤེས་རབ་ཏུ་རྫོགས། ཞེས་འབྱུང་
བས་གསལ་ལོ། །དུས་གསུམ་གྱི་སངས་རྒྱས་ཐམས་ཅད་ཀྱི་ཐུགས་ཀྱི་
བདག་ཉིད་དུ་འཇམ་དཔལ་ཉིད་བསྟན་པའི་ཕྱིར། སྦི་ཏོ་ཧྲི་དི་ཐུགས་
ཀར་གནས་པའོ། །ཛྷཱ་ན་མུརྟི་ཡེ་ཤེས་ཀྱི་སྐུའོ། །ར་ཧཾ་བྷུདྡྷོ་དུས་གསུམ་
གྱི་སངས་རྒྱས་སོ། །བྷུདྡྷ་ནཱི་བདག་ཉིད་སངས་རྒྱས་ཡིན་ནོ། །ཏུ་དྷ་བརྟི་
ནཾ་དུས་གསུམ་དུ་བཞུགས་པའོ། །མཐའ་བསྡུས་པས་ནི་དུས་གསུམ་དུ་
342



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
བཞུགས་པའི་སངས་རྒྱས་ཀྱི་ཡེ་ཤེས་ཀྱི་སྐུའི་བདག་ཉིད་ཐུགས་ལ་
གནས་པའི་སངས་རྒྱས་ཡིན་ཞེས་པའོ། །དེ་ལ་ཤེས་རབ་ཡེ་ཤེས་ཀྱི་
འཁོར་ལོ་བསྒོམ་པ་བསྟན་པ་ནི། ཨོཾ་བཛྲ་ཏཱིཀྵ་རྡོ་རྗེ་རྣོན་པོ། དུཁཙྪེ་ད་
སྡུག་བསྔལ་གཅོད་པའོ། །པྲཛྙཱ་ཛྷཱ་ན་མཱུརྟ་ཡེ་ཡེ་ཤེས་ཀྱི་གཙུག་ཏོར་རོ།།
ཛྙཱ་ན་ཀཱ་ཡ་ཡེ་ཤེས་ཀྱི་སྐུ་ཅན་ནོ། །ཝཱ་གཱི་ཤྭ་ར་ངག་གི་དབང་ཕྱུག ཨ་ར་
པ་ཙ་ན་ཡ་ཏེ་ན་མཿ སྐྱེ་བ་མེད་པའི་ཤེས་རབ་ཆགས་པ་མེད་པའི་སྤྱོད་
ཡུལ་ཞེས་པའོ། །དེ་དག་ནི་པདྨ་དང་རྡོ་རྗེ་དང་དེ་བཞིན་གཤེགས་པ་
དང༌། ལས་དང་རིན་པོ་ཆེ་དང་། བྱང་སེམས་རྡོ་རྗེའི་རིགས་ཏེ་གོ་རིམ་
བཞིན་དུ་སྦྱར་བར་བྱའོ། །བསྒོམ་ཞིང་སྔགས་བཟླས་པའི་ཚེ་ན་ནི་
བདག་ཉིད་རྗེ་བཙུན་དུ་བསྒོམས་པའི་ཐུགས་ཀར་འཁོར་ལོ་རྩིབས་
དྲུག་མུ་ཁྱུད་ལྡན་པ་ལ་སྔགས་དྲུག་པོ་བཀོད་ལ་སྤྲོ་བསྡུ་བྱ་ཞིང་བཟླས་
པས། མཚན་བརྗོད་འདོན་པའི་དུས་སུ་ནི། འདི་རྣམས་མིང་གི་གཙོ་བོ་
རྣམས་ཀྱི་སྒོ་ནས་བསྟོད་པ་ཡིན་པར་ཤེས་པར་བྱའོ། །ད་ནི་རྩ་བ་བྱང་
ཆུབ་སེམས་ཀྱི་སྒོ་ནས་འཇམ་དཔལ་ཡེ་ཤེས་སེམས་དཔའི་ལེའུ་བསྟན་
པ་ནི། མཚན་རྒྱས་པར་བཤད་པ། འདི་ལྟར་སངས་རྒྱས་བཅོམ་ལྡན་
འདས། རྫོགས་པའི་སངས་རྒྱས་ཆོས་སྐྱེ་བ་མེད་པ་བསྒོམས་པ་ལས་
འབྱུང་བས་ ཨ་ལས་བྱུང་ཞེས་བྱའོ། །འོ་ན་ཡི་གེ་ཨ་གཅིག་པུ་ལས་
འབྱུང་བ་ཅི་ཞེ་ན། ཨ་ནི་ཡིག་འབྲུ་ཀུན་གྱི་མཆོག ཅིའི་ཕྱིར་མཆོག་
ཡིན་ཞེ་ན། ཆོས་ཀྱི་དོན་ཆེན་པོ་སྟོན་པའི་ཡི་གེ་དམ་པ་ཡིན་ནོ། །ཅིའི་
343



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཕྱིར་དམ་པ་ཡིན་ཞེ་ན། ཡི་གེའི་སྐྱེ་གནས་ལྕེ་རྐན་སོགས་ལ་རག་མ་
ལས་པར་ཁོང་ནས་རང་བྱུང་དུ་འབྱུང་བ་དོན་ཆེན་པོ་སྐྱེ་བ་མེད་པའི་
དོན་སྟོན་པས་ཡི་གེ་རྣམས་ཀྱི་དམ་པའོ། །དེ་ཉིད་ལ་བརྗོད་དུ་མེད་པར་
གནས་པས་ཚིག་ཏུ་བརྗོད་པ་སྤངས་པ་སྟེ་ཞེས་བྱའོ། །བརྗོད་པའི་སྒྲ་
ཐམས་ཅད་ཀྱི་རྒྱུའི་གཙོ་བོར་གྱུར་ཏེ་ངག་ཐམས་ཅད་ལ་འཇུག་པར་
བྱེད་པས། བརྗོད་པ་ཀུན་གྱི་རྒྱུ་ཡི་མཆོག ཚིག་ཀུན་རབ་ཏུ་གསལ་བར་
བྱེད། འོ་ན་ཉོན་མོངས་པ་ཇི་ལྟར་སྤངས་ཞེ་ན། མཆོད་པ་ནི་ལྷ་མཉེས་
པར་བྱེད་པའི་ཕྱིར་ན་མཆོད་པ་སྟེ། འདིར་ཉོན་མོངས་པ་མ་སྤངས་པར་
ཡེ་ཤེས་སུ་གྲུབ་པ་དགོས་པ་མཐུན་ཏེ་རང་གིས་མཆོད་པའོ། །ཆེན་པོའི་
སྒྲ་ནི་དུག་སེལ་བའི་སྔགས་ལ་དུག་སྔགས་ཟེར་བ་ལྟར་མི་མཐུན་པའི་
ཕྱོགས་འཇོམས་པས་ཆེན་པོའོ། །འདི་ནི་འོག་མ་རྣམས་ལ་ཡང་སྦྱར་རོ།།
མཆོད་པ་ཆེན་པོ་ཆོས་མཉམ་པ་ཉིད་ལ་ངང་གིས་ཆགས་པས་འདོད་
ཆགས་ཆེ། དེས་ལོག་པའི་འདོད་ཆགས་སེལ་བར་བྱེད་ཅིང་ཟག་མེད་
ཀྱི་དགའ་བ་སྐྱེད་པར་བྱེད་པས་སེམས་ཅན་ཐམས་ཅད་དགའ་བར་བྱེད་
པའོ། །མཆོད་པ་ཆེན་པོ་རྣམ་པར་རྟོག་པ་འཇོམས་པའི་ཞེ་སྡང་ཆེ། ཞེ་
སྡང་རང་ག་མ་འཇོམས་པས་ཉོན་མོངས་ཀུན་གྱི་དགྲ་ཆེ་བ། མཆོད་པ་
ཆེན་པོ་གཏི་མུག་ཆེ། གཏི་མུག་བློ་སྟེ་ཞེས་པ་ཆོས་ཐ་དད་དུ་བྱེད་པ་མེད་
པའི་དོན་གྱི་གཏི་མུག་དང་ལྡན་པས་གཏི་མུག་རང་ག་མ་སེལ་བའོ།།
མཆོད་པ་ཆེན་པོ་ཉོན་མོངས་པ་སྐྱེར་མི་སྟེར་བས་ཁྲོ་བ་ཆེ། ཁྲོ་བ་ཆེན་
344



འཇམ་དཔལ་སྒྱུ་འ
པོ་དེས་ཁོང་ཁྲོ་རང་ག་མ་འཛོམས་པས་དགྲ་ཆེ་བའོ། །མཆོད་པ་ཆེན་པོ་
ཟག་མེད་ཀྱི་བདེ་བ་ལ་ཆགས་པ་ཆེ། སེར་སྣའི་ཆགས་པ་རང་ག་མ་
ཐམས་ཅད་སེལ་བར་བྱེད་པའོ། །དེ་དག་ལ་མན་ངག་ཏུ་སྦྱར་ན། ཉོན་
མོངས་པ་དེ་དག་ལ་ཞེན་པའི་གདུལ་བྱ་ལ་དེ་དག་མ་སྤངས་པར་རྗེས་
སུ་མཐུན་པའི་སྤྱོད་པའི་ཐབས་ཀྱིས་གྲོལ་བར་བྱེད་པས་སྤྱོད་མཐུན་
གྲོལ་བའི་མཆོད་ པ། ཉོན་མོངས་པ་ཡེ་ཤེས་ལྔར་ གནས་གྱུར་ པས་
གནས་གྱུར་ཡེ་ཤེས་ཀྱི་མཆོད་པ། ཉོན་མོངས་པ་ལྔ་ལས་གྲོལ་བས་
རིགས་ལྔའི་སྐུ་ཕྱག་རྒྱ་ཆེན་པོ་ཐོབ་པས་གྲོལ་མཐར་ཕྱག་རྒྱའི་མཆོད་པ།
ཉོན་མོངས་པ་ལ་བརྟགས་ན་ངོ་བོ་གྲུབ་པ་མེད་དེ་ཆོས་ཉིད་དུ་གནས་
པས་རང་བཞིན་དག་པའི་མཆོད་པའོ། །སེམས་ཅན་ཐར་པ་འདོད་པ་
ཆེན་པོའི་བློ་ཡོད་པ་ཐར་པའི་བདེ་བ་ཆེན་པོ་སྐྱེད་པར་བྱེད་ཅིང་ཆོས་
བསྟན་པས་དགའ་བ་ཆེན་པོ་བསྐྱེད་ལ་དོན་རྟོགས་པས་མགུ་བ་ཆེན་
པོའི་སྦྱིན་པའོ། །སྣང་ལ་རང་བཞིན་མེད་པའི་གཟུགས་ཆེ་བ་གདོས་པོ་
ཅན་གྱི་ལུས་ལྟ་བུར་སྤྲུལ་ཏེ། དེ་ཡང་ཡེ་ཤེས་ལས་གྲུབ་པ་ཡིན་པས་
ལུས་ཀྱང་ཆེ་ བ་སྟེ། ནང་ན་ཡེ་ཤེས་གསལ་བའི་རྟགས་སུ་ སྐུ་ གཟི་
མདངས་དང་ལྡན་པས་ཁ་དོག་ཆེ་ཞིང་གཞན་ཟིལ་གྱིས་གནོན་པས་
ལུས་བོང་ཆེ་བའོ། གྲགས་པ་ཆེན་པོ་ཡོད་པས་མིང་ཡང་ཆེ་ཞིང་བསོད་
ནམས་ཀྱི་ཚོགས་རྒྱས་པས་རྒྱ་ཆེ་བའོ། །འདིར་ཟབ་པ་དང་རྒྱ་ཆེ་བ་
གཉིས་སུ་མེད་པ་དང༌། ནོ་པི་ཀ་མཐའ་དག་འབྱུང་བས་དཀྱིལ་འཁོར་
345



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཆེན་པོ་ཀུན་ལ་ཁྱབ་པ་དང་གང་ཡང་བཀག་པ་མེད་པས་ཡངས་པ་ཡིན།
དེ་ལ་ཡེ་ཤེས་ཀྱི་ཁྱད་པར་ནི་ཤེས་རབ་ཀྱི་མཚོན་ཆེན་འཆང་བས་ཉོན་
མོངས་པ་འཇོམས་ཏེ། དཔེར་ན་ཉོན་མོངས་པ་གླང་པོ་ཆེ་སྨོན་པ་ལ་ཡེ་
ཤེས་ལྕགས་ཀྱུས་འདུལ་བ་ལྟ་བུ་དང་ལྡན་པས། ཉོན་མོངས་ཆེན་པོའི་
ལྕགས་ཀྱུ་མཆོག དེ་ཡང་ཁམས་གསུམ་དུ་གྲགས་པ་ཁྱད་པར་ཅན་ཡོད་
པས་གྲགས་ཆེན་སྙན་གྲགས་ཆེན་པོ་སྟེ། ནང་དུ་ཡེ་ཤེས་གསལ་བའི་
རྟགས་སུ་ཕྱིར་འོད་ཟེར་གསལ་བས་བསྐོར་བ་ནི་སྣང་བ་ཆེན་པོ་གསལ་
བ་ཆེའོ། །འགྲོ་བ་ལ་ཚོགས་གཉིས་རྫོགས་པར་བྱེད་པའི་ཐབས་ལ་
མཁས་པ་སྒྱུ་མ་ལྟ་བུའི་རྣམ་པར་འཕྲུལ་པ་ཆེན་པོ་འཆང་བས་སྒྱུ་འཕྲུལ་
ཆེན་པོ་འགྲོ་བའི་དོན་སྒྲུབ་པར་མཛད་པ་ཐུགས་རྗེས་འགྲོ་བའི་དོན་ལ་
དགའ་ཞིང༌། ཤེས་རབ་ཀྱིས་གཉིས་མེད་ཀྱི་དོན་ལ་དགའ་བས། སྒྱུ་
འཕྲུལ་ཆེན་པོའི་དགའ་བས་དགའ་ཞེས་བྱའོ། །སྒྱུ་འཕྲུལ་ཆེན་པོའི་
མིག་འཕྲུལ་ཅན་ནི་མེད་པ་འཕྲུལ་ཞིང་ཡོད་པ་བསྒྱུར་བ་དང་འདྲ་སྟེ་
དོན་ཟབ་མོ་མ་རྟོགས་པ་རྣམས་ལ་མིག་འཕྲུལ་བསྟན་ནས་དངོས་
འཛིན་ཟློག་པའོ། །དེས་ཐུན་མོང་གི་ལམ་ཇི་ལྟ་བུ་སྟོན་ཞེ་ན། འཁོར་
གསུམ་ཡོངས་སུ་དག་པ་གཏོང་བས་སྦྱིན་བདག་ཆེན་པོ་གཙོ་བོ་སྟེ།
ཉེས་བྱས་མི་འབྱུང་བས་ཚུལ་ཁྲིམས་ཆེན་པོ་འཆང་བའི་མཆོག མཚན་
མས་མི་འཁྲུགས་པས་བཟོད་ཆེན་འཆང་བ་བརྟན་པ་པོ། རྟོག་པས་མ་
གོས་པས་བརྩོན་འགྲུས་ཆེན་པོ་བརྟུལ་བ་ཡིན་ལ། གཡེང་བ་ཉིད་ལ་རྡོ་
346



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
རྗེར་བཤད། ཅེས་པ་ལྟ་བུའོ། །དེ་ཡང་དོན་གྱི་སྒོ་ནས་བག་ཆགས་
ཐམས་ཅད་འཇོམས་པས་དྲག་པོ་ཆེན་པོ། རྟགས་ཀྱི་སྒོ་ནས་གདུག་པ་
འདུལ་བར་བྱེད་པའི་དྲག་པོའི་གཟུགས་སུ་སྤྲུལ་པས་དྲག་ཤུལ་ཆེ།
དེས་གང་འཇིགས་པར་བྱེད་ན་ཁྱབ་འཇུག་དང་མ་ཧཱ་དེ་བ་ལ་སོགས་པ་
འཇིགས་ཆེན་རྣམས་རྗེ་བཙུན་གྱིས་འཇིགས་པར་བྱེད་པས་ན་འཇིགས་
པར་བྱེད་པ་པོའོ། །ཁྱད་པར་གྱི་ལམ་གྱི་ཚུལ་གང་ཞེ་ན། གདུལ་བྱའི་
མགོན་སྐྱབས་མཛད་པའི་མགོན་པོ་སྐུ་གསུང་ཐུགས་ཀྱི་ལྷའི་རིགས་
ལས་མཆོག་ཏུ་གྱུར་པས་རིགས་མཆོག་ཆེན་པོ་སྟེ། འགྲོ་བ་ལ་དམ་པའི་
ཆོས་ཉེ་བར་སྟོན་པས་བླ་མ། ཐབས་དང་ཤེས་རབ་ཁྱད་པར་ཅན་སྟོན་
པས་གསང་སྔགས་ཆེ་བའི་མཆོག་གོ །དོན་གཅིག་ན་ཡང་མ་རྨོངས་དང༌།
ཐབས་མང་དཀའ་བ་མེད་པ་དང་། དབང་པོ་རྣོན་པོའི་དབང་བྱས་ནས།
ས་དང་ཕ་རོལ་ཕྱིན་པ་ལས། སྔགས་ཀྱི་བསྟན་པ་ཁྱད་པར་འཕགས།
ཞེས་གསུངས་པ་ལྟ་བུའོ། །དེ་ཡང་ཐེག་པ་ཆེན་པོ་ནི་ཤེས་རབ་དང་སྙིང་
རྗེའི་ཁྱད་པར་དུ་བྱས་པའོ། །སྐལ་བ་ཅན་དེ་ལ་གཟུད་པའི་ཕྱིར་རང་
ཉིད་ཀྱང་ཐེག་པ་ཆེན་པོའི་ཚུལ་ལ་གནས་པར་སྟོན་པའོ། །སྣ་ཚོགས་
སྟོན་པར་ཐབས་ཆེ་བ་ཡིན་ལ། ཐབས་དང་ཤེས་རབ་ནི་ཁྱབ་ཆེ་སྟེ་ལམ་
དང་འབྲས་བུས་བསྡུས་པ་ཡོངས་ལ་གནས་སོ། །འོ་ན་རྫུ་འཕྲུལ་གྱི་སྒོ་
ཇི་ལྟ་བུས་དོན་མཛད་ཅེ་ན། སྟོད་ནས་མེ་འབར་སྨད་ནས་ཆུ་འབྲུབ་པ་
དང་། གཅིག་དུ་མར་བྱེད། དུ་མ་གཅིག་ཏུ་བྱེད། སྟོང་གསུམ་ཕྱག་རྒྱར་
347



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཤོང་བ། ཕྱག་རྒྱ་སྟོང་གསུམ་དུ་སྤྲུལ་པ་ལ་སོགས་པ་རྫུ་འཕྲུལ་ཆེན་པོ།
ཚུར་མི་བརྫི་བ་དང་གཞན་ཕར་འཇོམས་པས་སྟོབས་དང་ལྡན་པ། འགྲོ་
བའི་དོན་ བྱེད་ པ་ ལ་ཡིད་ལྟར་ མགྱོགས་པའི་ཤུགས་དང་ལྡན་པས་
ཤུགས་ཆེན་མགྱོགས་པ་ཆེན་པོ་སྟེ། དེ་ལྟ་བུའི་རྫུ་འཕྲུལ་ཆེན་པོ་དེ་ཉིད་
ཉན་རང་དང་འཇིག་རྟེན་དང་བྱང་སེམས་རྣམས་ལ་ཆེར་གྲགས་པའོ།།
ཡེ་ཤེས་ཀྱི་སྟོབས་ཆེན་པོས་ཕ་རོལ་བདུད་བཞི་ཟིལ་གྱིས་གནོན་པ་པོ་
ཞེས་བྱའོ། །ཡང་ནས་ཡང་དུ་འགྲོ་བ་དྲུག་ཏུ་སྐྱེ་བས་སྲིད་པ་རི་བོ་ལྟར་
གཞོམ་དཀའ་བས་རི་བོ་ཆེན་པོ་ གཉིས་མེད་རྟོགས་པས་འཇོམས་པར་
བྱེད་པའོ། དེ་ཡི་མཚན་ཉིད་མི་འགྱུར་བས་མཁྲེགས་ཤིང༌། སྟོང་པ་ཉིད་
རྡོ་རྗེ་ལྟར་དབྱེར་མི་ཕྱེད་པས་རྡོ་རྗེ་ཆེན་པོ་འཆང་ཞེས་བྱའོ། མི་ཕྱེད་མི་
ཆོད་མི་ཤིགས་པའི་སྟོང་པར་དགྲ་མེད་པས་བསམ་གཏན་ཆེན་པོའི་
ཏིང་འཛིན་གནས། གཉིས་མེད་རྟོགས་པས་ཤེས་རབ་ཆེན་པོའི་ལུས་
འཆང་བ། བདུད་ཀྱི་དཔུང་འཇོམས་པས་སྟོབས་པོ་ཆེ་ལ་བདག་དང་
གཞན་གྲོལ་བར་བྱེད་པའི་ཐབས་སྣ་ཚོགས་མངའ་བས་ཐབས་ཆེ་བ།
བདག་དང་གཞན་གྲོལ་བར་བྱེད་པའི་སྨོན་ལམ་མངའ་བས་སྨོན་ལམ་
དང༌། ཡེ་ཤེས་རྒྱ་མཚོ་སྟེ་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་
མངའ་བ། རྒྱ་ཆེ་བ་དང་སྣང་ལ་ཞེན་པ་མེད་པ་རྒྱ་མཚོ་དང་འདྲའོ། །དེ་
ལྟར་ཕ་རོལ་ཏུ་ཕྱིན་པ་བཅུ་དང་རྗེ་བཙུན་ལྡན་ལ་གཞན་ལ་ཡང་སྟོན་
པར་མཛད་དོ། འགྲོ་བ་ལ་བུ་གཅིག་པའི་མ་བཞིན་དུ་བྱམས་པ་དེ་ཉིད་
348



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ལ་མ་ཞེན་པས་ཆེན་པོའི་རང་བཞིན་རིས་སུ་མ་ཆད་པ་དང་རེས་འཇོག་
མེད་པས་དཔག་ཏུ་མེད་པའོ། །འགྲོ་བ་ལ་སྙིང་རྗེ་རྒྱུན་མི་ཆད་པས་ཆེན་
པོ་དེ་ཉིད་ལ་མ་ཞེན་པས་བློ་ཡི་མཆོག་གོ །ཐབས་དང་ཤེས་ རབ་ཀྱི་
ཁྱད་པར་ཅི་ཞེ་ན། ཆོས་རབ་ཏུ་རྣམ་པར་ཕྱེ་ནས་གཉིས་མེད་རྟོགས་
པའི་ཤེས་རབ་ཆེན་པོ་དེས། འགྲོ་བའི་དོན་བྱེད་པའི་བློ་ཆེན་པོ་དང་
ལྡན་པའི་སྒོ་ནས་ཐབས་ ཀྱི་བྱ་པ་ལ་མཁས་ པ་ ཆེན་པོ་གདུལ་ བྱའི་
བསམ་པ་དང་སྦྱར་ནས། གང་ལ་ཇི་ལྟར་འདུལ་བའི་ཐབས་ཐེངས་པ་
ཆེན་པོ་འདིའི་ཚུལ་གྱི་འཁོར་འདས་དབྱེར་མེད་དུ་སྟོན་པས་ཕ་རོལ་ཏུ་
ཕྱིན་པ་ལས་མཆོལ་། ཏུ་གྱུར་ཏོ། །ད་ནི་ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་
ནས་འཇམ་དཔལ་ཡེ་ཤེས་སེམས་དཔའི་མཚན་བསྟན་པའི་ཕྱིར༔ སྒྲིབ་
པ་སངས་ཤིང༌ ཡེ་ཤེས་རྒྱས་ པས་ གདུལ་ བྱ་ལ་རྣམ་པར་སྣང་བ་སྣ་
ཚོགས་སུ་མཛད་ལ་གཞན་དོན་མཛད་པས་ཆེ་བའོ། །སྐུ་གསུང་ཐུགས་
མི་དགེ་བའི་ལས་ལ་བསྲུང་མི་དགོས་པར་རང་གིས་ཐུབ་པས་ཐུབ་པ་
ཆེན་པོ་དེ་ཡང་དུས་རྟག་ཏུ་མཉམ་པར་བཞག་པས་ཐུབ་ཆེན་ལྡན་ནོ། །
གཞན་ལ་བསྟན་པ་མ་ཡིན་པས་གསང་བ་བསམ་གྱིས་མི་ཁྱབ་པའི་མཐུ་
སྟོན་པ་དང་། འཇིག་རྟེན་དང་འཇིག་རྟེན་ལས་འདས་པའི་སྲོག་བསྐུལ་
བས་ན་སྔགས་ཚུལ་ཆེན་ནི་ལམ་སྟེ་དེ་ལས་སངས་རྒྱས་བྱུང་བའོ། །རྗེ་
བཙུན་ཉིད་གསང་སྔགས་ཀྱི་ངོ་བོ་ཉིད་དུ་བཞུགས་པས་གསང་སྔགས་
ཚུལ་ཆེན་བདག་ཉིད་ཅན། ཐུན་མོང་གི་ལམ་གང་ཞེ་ན་ཕ་རོལ་ཏུ་ཕྱིན་
349



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
པ་བཅུ་ལ་དབང་ཐོབ་པ་སྟེ། གཞན་དེ་ལ་གཟུད་པའི་ཕྱིར་རང་ཡང་ཕ་
རོལ་ཕྱིན་པ་བཅུ་ལ་གནས་པའི་ཚུལ་སྟོན་པ་དང་། དེ་རྣམས་ལ་མ་ཞེན་
པས་ཕ་རོལ་ཕྱིན་བཅུ་དག་པ་སྟེ། ཕ་རོལ་ཕྱིན་པ་བཅུ་པོ་དེ་ཡི་ཚུལ་ལ་
མཁས་པའོ། །མགོན་པོ་འཇམ་དཔལ་ནི་ས་བཅུ་ལ་དབང་བསྒྱུར་བས་
ས་བཅུའི་དབང་ཕྱུག་སྟེ། གཞན་དེ་ལ་གཟུད་པའི་ཕྱིར་ས་བཅུ་ལ་ནི་
གནས་པའི་ཚུལ་སྟོན་པ་པོ། དེར་ཡང་མ་ཟད་དེ་ཆེ་བའི་ཡོན་ཏན་དུ་
མར་སྣང་བའི་ཕྱིར། ཤེས་པ་བཅུ་བོ་རང་བཞིན་མེད་པར་ཤེས་པས་
རྣམ་པར་དག་པའི་བདག་ཉིད་ཅན་ཞེས་བྱ་སྟེ། ཤེས་པ་བཅུ་ནི། ཆོས་
ཤེས་པ། རྗེས་སུ་འགྲོ་བ་ཤེས་པ། ཕ་རོལ་གྱི་སེམས་ཤེས་པ། སྡུག་
བསྔལ་ཤེས་པ། ཀུན་འབྱུང་ཤེས་པ། འགོག་པ་ཤེས་པ། ལམ་ཤེས་པ།
ཟད་པ་ཤེས་པ། མི་སྐྱེ་བ་ཤེས་པའོ། །དེ་རྣམས་གཞན་ལ་སྟོན་པས་
ཤེས་བཅུ་རྣམ་དག་འཆང་བ་པོ་ཞེས་བྱའོ། །རྣམ་པ་བཅུ་བོ་ནི་འཁོར་
བའི་ཆོས་ཕུང་པོ་ལྔ། ཉོན་མོངས་པ་ལྔ་ཏེ་འཁོར་བའི་ཆོས་ཐམས་ཅད་
བསྡུས་ ན་ དེར་ འདུས་ཤིང་དེ་དག་རྣམ་པར་དག་པས་དོན་བཅུ་ སྟེ་
རིགས་ལྔ་ཡེ་ཤེས་ལྔའོ། །དེ་བཅུ་ནི་དོན་དུ་གཉེར་བར་བྱ་བའི་འོས་
ཡིན་པས་དོན་ཞེས་བྱའོ། །ཐུབ་པ་ནི་རྒྱལ་བ་རྣམས་ཏེ། དེ་རྣམས་ཀྱི་
གཙོ་བོར་གྱུར་པས་ཐུབ་དབང་། གནས་དང་གནས་མིན་མཁྱེན་པ་ལ་
སོགས་པའི་སྟོབས་བཅུ་དེ་ཡང་ཐུགས་རྗེ་ཆེན་པོས་ཀུན་ལ་ཁྱབ་པའི་
བདག་ཉིད་དུ་བཞུགས་པའོ། །ཐུགས་རྗེས་ཁྱབ་པ་ཙམ་མ་ཡིན་ཏེ་
350



འཛམ་
འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ། །
གདུལ་བྱ་ཀུན་གྱི་དོན་ནི་མ་ལུས་པར་ཇི་ལྟར་འཚམས་པར་བྱེད་པའོ།།
ཚེ། སེམས། ཡོ་བྱད། ལས། སྐྱེ་བ། རྫུ་འཕྲུལ། མོས་པ། སྨོན་ལམ།
ཡེ་ཤེས། ཆོས་ཏེ་དབང་རྣམ་པ་བཅུ་ཡི་དབང་དང་ལྡན་པའི་ཆེ་བ་པོ།
དེ་ལྟར་ན་མཚན་མ་ཅན་གྱི་སྐྱོན་དུ་མི་འགྱུར་རམ་ཞེ་ན། ཆོས་ཉིད་ལ་
ཐོག་མ་དང་མཐའ་མ་མེད་པ་ལ་བརྟགས་པའི་མཐའ་ཐམས་ཅད་དང་
བྲལ་བས་སྤྲོས་པ་མེད་པའི་བདག་ཉིད་འགྱུར་བ་མེད་པས་དེ་བཞིན་
ཉིད་བདག་གཟུང་འཛིན་ གྱི་དྲི་མ་མེད་པས་དག་པའི་བདག་གོ །དེ་
ལྟར་ན་གཞན་གྱི་དོན་ལ་ཇི་ལྟར་འཇུག་ཅེ་ན། གཞན་མི་བསླུ་བར་དོན་
དང་མཐུན་པར་བདེན་པར་སྨྲ་ཞིང་དམ་བཅས་པའི་ཚིག་གཞན་དུ་མི་
འགྱུར་བའོ། །ཆོས་ཐམས་ཅད་སྒྱུ་མ་རྨི་ལམ་ལྟ་བུ་ཡིན་ནོ་ཞེས་ཇི་སྐད་
སྨྲས་པ་དེ་བཞིན་དུ་རང་ཡང་སྤྱོད་པར་བྱེད་དོ། །གཉིས་སུ་མེད་པར་
གཟིགས་པ་དང་ རང་གིས་ཇི་ལྟར་གཟིགས་པའི་གཉིས་སུ་མེད་དོན་
སྟོན་པར་མཛད་པའོ། །དེས་མི་མཐུན་པའི་ཕྱོགས་ཟིལ་གྱིས་གནོན་
པར་བསྟན་པ་ནི། ཡང་དག་པའི་མཐའ་གཉིས་མེད་ལ་རྣམ་པར་གནས་
པས། བདག་དང་བདག་གིར་མངོན་ཞེན་མེད་པའི་ཆོས་ཀྱི་སེང་གེའི་སྒྲ་
འཇིགས་པ་མེད་པར་སྒྲོག་པ་དང་ལྡན་པས་ལྟ་བ་ལོག་པ་བདག་ཏུ་
རྟོགས་ཅིང་། ནང་བ་ལ་སྨོད་པའི་མུ་སྟེགས་ཀྱི་རི་དྭགས་ངན་པ་རྣམས་
འཇིགས་ཤིང་སྐྲག་པར་བྱེད་ཅིང་། དུས་ཀུན་ཏུ་འགྲོ་བའི་དོན་ཡོད་པ་
སྟེ་སྐྱེས་བུ་ཆེན་པོའི་སྟོབས་ལྟར་སྣང་ནས་དོན་མཛད་དོ། །དེ་ཡང་འགྲོ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བའི་དོན་ལ་དེ་ ཀ་བཞིན་དུ་ གཤེགས་ པའི་ཚུལ་དཔེར་ ན་ ཡིད་ ལྟར་
མགྱོགས་པའོ༑ །དེ་ལ་སྐུའི་ཡོན་ཏན་ཇི་ལྟར་སྣང་ན། ཡོན་ཏན་གྱི་བགོ་
སྐལ་གྱིས་མ་ཕམ་པས་རྒྱལ་བ། རྣམ་པར་རྟོག་པ་ལས་རྒྱལ་བས་དགྲ་
རྒྱལ་བདུད་བཞི་ལས་རྣམ་པར་རྒྱལ་བ་སྟེ། འཇིག་རྟེན་པའི་འཁོར་
ལོས་སྒྱུར་བའི་རྒྱལ་པོ་ལྟར་སྤྲུལ་ནས་འགྲོ་བའི་དོན་མཛད་པ་དང༌།
ཆོས་ཀྱི་འཁོར་ལོ་བསྐོར་པས་འགྲོ་བའི་ཁ་ལོ་བསྒྱུར་བ་དང་། དཀྱིལ་
འཁོར་ གྱི་གཙོ་བོ་མཛད་པས་ཀྱང་འཁོར་ལོས་བསྒྱུར་བ་སྟེ་གཞན་གྱི་
དཔུང་ འཇོམས་་ ་པ རྫས་ སྟོབས་ པོ་ ཆེའོ། །ཉན་ ཐོས་ ཀྱི་ ཚོགས་ ཀྱི་ སློབ་
དཔོན། རང་རྒྱལ་འདྲེན་པས་ཚོགས་ཀྱི་མཆོག བྱང་ཆུབ་སེམས་དཔའི་
ཚོགས་རྗེ། ད་བཞིན་གཤེགས་པ་ཚོགས་ཀྱི་བདག་པོ་རྣམས་ལ་དབང་
བསྒྱུར་བའི་མཐུ་དང་ལྡན་པའོ། །དེར་ ཡང་མ་ཟད་དེ་གཟུང་འཛིན་
འཇོམས་པའི་མཐུ་ཆེན་པོ་མངའ་བས་ཤིན་ཏུ་གཅེས་པའི་ཆོས་གཉིས་
སུ་མེད་པ་གཅེས་པར་འཛིན་པ་སྟེ། དེས་ན་གསང་སྔགས་ཀྱི་ཚུལ་ཆེན་
པོ་ནི་ལམ་ལ་བགྲོད་དུ་མེད་པས་གཞན་གྱི་དྲིང་མི་འཇོག་སྟེ་གཞན་
གྱིས་བཀྲི་མི་དགོས་པའོ། །དེ་ལ་གསུང་གི་ཡོན་ཏན་ཇི་ལྟ་བུ་འབྱུང་ཞེ་
ན། དོན་སོ་སོ་ཡང་དག་པར་རིག་པས་ཚིག་རྗེ། ངེས་པའི་ཚིག་སོ་སོ་
ཡང་དག་པར་རིག་པས་ཚིག་བདག ཆོས་སོ་སོ་ཡང་དག་པར་རིག་
པས་སྨྲ་མཁས་པ། སྤོབས་པ་སོ་སོ་ཡང་དག་པར་རིག་པས་ཚིག་ལ་
དབང་བ། སྒྲ་སྐད་སྣ་ཚོགས་ཀྱི་དོན་མཛད་པས་ཚིག་མཐའ་ཡས་སོ།།
352



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
མི་བསླུ་བའི་ཆོས་གསུངས་པས་ཚིག་བདེན་པ་དང་བདེན་པར་སྨྲ་བ་
བདེན་པ་གཉིས་དང༌། བདེན་པ་བཞི་ནི་ཕྱེ་ནས་ཀྱང་སྟོན་པ་པོ་ངེས་
པར་འབྱུང་བའི་ཆོས་སུ་ཇི་ལྟར་སྣང་ཞེ་ན། སྤྱིར་བཟོད་པ་ཐོབ་ནས་
ངན་སོང་དུ་མི་ལྡོག ས་དང་པོ་ཐོབ་ནས་འཁོར་བར་མི་ལྡོག བརྒྱད་པ་
ནོན་ནས་ཐེག་དམན་དུ་མི་ལྡོག་སྟེ། དེ་ཕྱིན་ཆད་རྫོགས་པའི་བྱང་ཆུབ་
ལས་ཕྱིར་མི་ལྡོག་པ་འཁོར་བར་ཕྱིར་མི་འོང་ངོ༌། །འགྲོ་བའི་དོན་དུ་
སྤྲུལ་པ་ནི་མ་གཏོགས་སོ། །འདྲེན་པ་རང་རྒྱལ་ནེ་ཙོ་ལྟར་ཚོགས་སྤྱོད།
གཅིག་པུར་གནས་པ་བསེ་རུའི་ཚུལ་ནི་བསེ་རུ་ལྟ་བུའོ། །རྗེ་བཙུན་དེ་
དག་ཏུ་སྤྲུལ་པའོ། །དེར་མ་ཟད་ཐེག་པ་སྣ་ཚོགས་ཀྱི་སྒོ་ནས་གང་ལ་
གང་གིས་འདུལ་བ་དང་ཁམས་གསུམ་ལས་ངེས་པར་འབྱུང་པའི་ལམ་
སྣ་ཚོགས་སྟོན་པར་མཛད་པས་གདུལ་བྱ་རྣམས་ངེས་པར་འབྱུང་བ་ལ་
འགོད་པའོ། །འབྱུང་བ་ཆེན་པོ་ལྔར་སྣང་ནས་ཀྱང་དོན་མཛད་དེ། དེ་
དག་གི་རྒྱུ་ནི་གཉིས་སུ་མེད་པའི་ཡེ་ཤེས་ཡིན་པས་རྒྱུ་གཅིག་པོ་ཞེས་
བྱའོ། །དགེ་བ་ལམ་དུ་སློང་ཞིང་ཉོན་མོངས་པའི་དགྲ་བཅོམ་པ་སྲིད་
པར་སྐྱེ་བའི་ཟག་པ་ཟད་པ། འདོད་ཆགས་ལ་སོགས་པའི་ཉོན་མོངས་
པ་དང་བྲལ་བས་སྤྱོད་ཡུལ་གྱིས་མི་གོས་ཏེ་མིག་ལ་སོགས་པའི་དབང་
པོ་ཡུལ་ལྔ་ལ་མི་ཆགས་པས་ཐུལ་བའོ། །ཟག་པ་མེད་པའི་བདེ་བ་རྙེད་
པས་སྲིད་པའི་སྡུག་བསྔལ་གྱིས་འཇིགས་པ་མེད་པ་ཐོབ་པའོ། །དེ་
འཆད་པ་པོའི་ཚུལ་ཅི་འདྲ་ཞེ་ན། བསིལ་བ་ཆུ་ལྟ་བུར་གྱུར་པའི་ཆོས་
353



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཉིད་ཀྱིས་ཉོན་མོངས་པའི་གདུང་བ་སེལ་ཞིང༌། གློ་བུར་གྱི་རྣམ་པར་
རྟོག་པ་དྲི་མ་ཆུའི་རྙོག་པ་ལྟ་བུ་མེད་པའོ། །མིག་དང་འདྲ་བའི་ལྟ་བ་
རིག་པ་དང་ནི་རྐང་པ་དང་འདྲ་བའི་སྤྱོད་པར་ཟུང་འབྲེལ་དུ་ལྡན་པས།
འཁོར་བའི་སྡུག་བསྔལ་དང་བྲལ་བས་བདེ་བར་གཤེགས་པ། སེམས་
ཅན་གྱི་ལས་འཕྲོ་དང་མོས་པ་དང༌། སྣོད་དུ་རུང་མི་རུང་དང་འདུལ་
བའི་དུས་ལ་བབ་མ་བབ་མཁྱེན་པས། ཉན་ཐོས་དང་རང་རྒྱལ་ལས་
ཁྱད་པར་དུ་འཕགས་པས་འཇིག་རྟེན་རིག་པའི་མཆོག་གོ །མངོན་སུམ་
དུ་སྣང་བ་འདི་སྒྱུ་མ་ལྟ་བུར་མཁྱེན་པས་ཕྱི་ཡུལ་ལ་བདག་གིར་མི་
འཛིན་ནང་སེམས་ལ་ངར་མི་འཛིན་ཏེ། རང་དོན་དང་གཞན་དོན་གྱི་
དབང་གིས་བདེན་པ་གཉིས་ ཀྱི་ཚུལ་ལ་གནས་པར་བྱེད་དོ། །འོ་ན་
འཁོར་བར་མི་འགྱུར་རམ་ཞེ་ན། འཁོར་བའི་ཕ་རོལ་མཐར་སོན་པ་སྟེ།
བྱ་བ་བྱས་པས་སྟོབས་དང་ལྡན་པ་འདམ་ནས་འཐོན་པ་ལྟར་སྐམ་སར་
གནས་པའོ། དེའི་རྒྱ་ཤེས་པ་འབའ་ཞིག་ངེས་གསལ་བ། ཞེས་གཉིས་
སུ་མེད་པར་རྟོགས་པའི་ཡེ་ཤེས་ལས་གཟུགས་སྐུ་གཉིས་འབྱུང་བའོ།།
དེས་བསྟན་པའི་ཆོས་ གང་ཞེ་ན། ཤེས་རབ་མཚོན་ཆ་ལྟ་བུས་ཉོན་
མོངས་པ་རྣམ་པར་འཇོམས་པ། དམ་པའི་ཆོས་ཆོས་ཀྱི་རྒྱལ་པོ་ལྟ་བུ་
ཐུགས་ལ་གསལ་བར་ལྡན་པས། འཇིག་རྟེན་པ་ལ་ཡེ་ཤེས་སྣང་བར་
བྱེད་པའི་བདག་ཉིད་ཐར་པ་མཆོག་ལ་སྦྱོར་བའོ། །དེས་གཞན་དོན་
འབྱུང་བའི་ཚུལ་ནི། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ལ་རྗེ་བཙུན་
354



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ཉིད་དབང་བསྒྱུར་བས་ཆོས་ཀྱི་དབང་ཕྱུག་ཆོས་ཀྱི་རྒྱལ་བའོ། །དེས་
གདུལ་བྱ་རྣམས་ཉོན་མོངས་པ་ལས་རྒྱལ་བར་བྱས་ནས་ཕྱིན་ཅི་མ་
ལོག་པར་ལེགས་པའི་ལམ་ཇི་ལྟར་འཚམས་པར་བསྟན་ཏེ། སེམས་
ཅན་གྱི་དོན་དང་བསམ་པ་འགྲུབ་པར་བྱེད་པས། ལེགས་པའི་ལམ་ནི་
སྟོན་པ་པོ། དོན་འགྲུབ་བསམ་པ་འགྲུབ་པ་སྟེ། ཞེས་བྱའོ། །འོ་ན་རྗེ་
བཙུན་ཉིད་རྟོག་བཅས་སུ་མི་འགྱུར་རམ་ཞེ་ན། གཞན་དོན་མཛད་ཀྱང་
ཀུན་ཏུ་རྟོག་པ་ཐམས་ཅད་སྤངས་པ་སྟེ་ཡང་དག་པའི་ཡེ་ཤེས་ལོག་རྟོག་
དང་འགལ་བའི་ཕྱིར་རོ། །རྣམ་པར་མི་རྟོག་ཀྱང་དབྱིངས་ལས་ཡོན་
ཏན་མི་ཟད་པ་འབྱུང་སྟེ། ཡོན་ཏན་གྱི་འབྱུང་ཁུངས་ཆོས་ཀྱི་དབྱིངས་
དམ་པ་ལ་ཡོན་ཏན་ཟད་མི་ཤེས་པ་ལྡན་པའོ། །དེས་ཚོགས་ཇི་ལྟར་
རྫོགས་ཤེ་ན། རྗེ་བཙུན་ཉིད་ཡེ་ནས་བསོད་ནམས་ཀྱི་ཚོགས་དང་ལྡན་
པ་ཡིན་ཡང་གཞན་དེ་ལ་གཞུག་པའི་ཕྱིར་ཉིད་ཀྱང་བསོད་ནམས་ཀྱི་
ཚོགས་གསོག་པའི་ཚུལ་སྟོན་པའོ། །ཡེ་ཤེས་ཀྱི་ཚོགས་དང་ཡང་ལྡན་ཏེ།
དེ་ཡང་ཉན་རང་གི་ཡེ་ཤེས་ལས་ཀྱང་བྱང་ཆུབ་སེམས་དཔའི་ཡེ་ཤེས་
ཡོན་ཏན་གྱི་འབྱུང་གནས་ཁྱད་པར་ཆེ་སྟེ། དེ་ལས་ཀྱང་ཁྱད་པར་དུ་
གྱུར་པ་སངས་རྒྱས་ཀྱི་ཡེ་ཤེས་དང་ལྡན་པ། ཡོད་པ་ཇི་སྙེད་པའི་ཆོས་
ཅན་མེད་པ་ཇི་ལྟ་བའི་ཆོས་ཉིད་ཤེས་པའོ། །དེ་ལྟར་ཚོགས་གཉིས་
རྫོགས་པས་ཚོགས་གཉིས་ཚོགས་ནི་བསགས་པ་པོ་ཞེས་ཚོགས་ལས་
འབྱུང་བར་བསྟན་པའོ། །ཚོགས་བསགས་པ་ལས་སངས་རྒྱས་ཀྱི་སྐུ་ཇི་
355



..
འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ལྟར་འབྱུང་ཞེ་ན། དོན་དམ་པ་ཆོས་ཀྱི་སྐུ་མི་འགྱུར་བ་དེ་རྣམ་རྟོག་གི་
དགྲ་ལས་རྒྱལ་བས་རྟག་པ་ ཀུན་རྒྱལ་ཐབས་དང་ཤེས་རབ་ཟུང་དུ་
འབྲེལ་བས་རྣལ་འབྱོར་ཅན་ཏེ། འདི་སྐད་དུ། ཐབས་དང་ཤེས་རབ་
སྙོམས་འཇུག་པ། རྣལ་འབྱོར་ཞེས་སུ་བརྗོད་པ་ཡིན། ཞེས་གསུངས་པ་
ལྟ་བུའོ༑ ༑རྣམ་པར་མི་རྟོག་པའི་སྙིང་པོ་ལ་རྣམ་པར་རྟོག་པས་མི་གཡོ་
བས་བསམ་གཏན་སངས་རྒྱས་དོན་དུ་གཉེར་བ་རྣམས་ ཀྱིས་བསམ་
པར་བྱ་བའི་འོས་ཡིན་པས་བསམ་བྱ་གཉིས་མེད་རྟོགས་པས་བློ་ལྡན་
མཆོག་གོ །ཆོས་སྤྱི་དང་རང་གི་མཚན་ཉིད་མ་འདྲེས་པར་སོ་སོར་རང་
གིས་ རིག་ པ་དེ་ལ་མ་ཞེན་པ་ནི་མི་གཡོ་བའོ། །དེ་ལྟ་བུ་ནི་སྐུ་ཐམས་
ཅད་ཀྱི་མཆོག་ཏུ་གྱུར་པས་མཆོག་གི་སྐུའི་བྱེ་བྲག་གཞན་འབྱུང་བ་ལ་
དང་པོ་དེ་ཐོབ་དགོས་པས། དང་པོ་སྐུ་གསུམ་འཆང་བ་ནི་དེའི་ཡོན་
ཏན་གྱི་ཁྱད་པར་སྐུ་གསུམ་དུ་སྣང་བའོ། །དེ་ལ་སྐུ་དང་ཡེ་ཤེས་ཀྱི་བྱེ་
བྲག་ཇི་ལྟར་འབྱུང་ཞེ་ན། སངས་རྒྱས་སྐུ་ལྔའི་བདག་ཉིད་ཅན་ནི་སྐུ་
གསུམ་མི་འགྱུར་རྡོ་རྗེ་མངོན་པར་བྱང་ཆུབ་སྟེ་ལྔའོ། །ཁྱབ་བདག་ནི་
ཆོས་ཀྱི་དབྱིངས་ཀྱིས་ཀུན་ལ་ཁྱབ་པ་སྟེ། ཡེ་ཤེས་ལྔ་ཡི་བདག་ཉིད་
རྣམ་སྣང་ལ་སོགས་པའི་སངས་རྒྱས་ལྔ་བདག་ཡེ་ཤེས་ལྔ་ལས་སངས་
རྒྱས་ལྔས་བརྒྱན་པའི་ཅོད་པཎ་ཅན་ཞེས་བྱའོ། །སྤྱན་ལྔ་ནི་ཤའི་སྤྱན།
ལྷའི་སྤྱན། ཤེས་རབ་ཀྱི་སྤྱན། ཆོས་ཀྱི་སྤྱན། སངས་རྒྱས་ཀྱི་སྤྱན་ཏེ་དེ་
རྣམས་ལ་ཐོགས་པ་མེད་ཅིང་ཆགས་པ་མེད་པ་འཆང་བའོ། །སངས་
356



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
རྒྱས་ཐམས་ཅད་སྐྱེད་པ་པོ། །ཞེས་པ་བྱང་ཆུབ་ཀྱི་སེམས་དེ་ཁོ་ན་ཉིད་
རྟོགས་ནས་སངས་རྒྱས་ཐམས་ཅད་བསྐྱེད་པའི་ཡུམ་དུ་འགྱུར་ཞིང་། ས་
ལ་གནས་པའི་བྱང་ཆུབ་སེམས་དཔའ་རྣམས་ནི་སངས་རྒྱས་ཀྱི་སྲས་
ཡིན་པས་སངས་རྒྱས་སྲས་པོ། །སྙིང་རྗེ་དང་ཤེས་རབ་ཆེན་པོས་སངས་
རྒྱས་ཀྱི་རིགས་འཛིན་ཅིང་མཛད་པ་སྒྲུབ་པས་དམ་པའི་མཆོག་ཅེས་བྱ་
སྟེ། དེ་ཡང་གནས་སྐབས་སུ་རྗེ་བཙུན་ཉིད་བྱང་ཆུབ་སེམས་དཔའི་
གཟུགས་སུ་བཞུགས་ནས་འགྲོ་བའི་དོན་མཛད་པས་དེ་སྐད་ཅེས་བྱའོ།།
དེས་མཛད་པ་ཅི་མཛད་ཅེ་ན། དེ་ཁོ་ན་ཉིད་ཤེས་པས་སྲིད་པ་ལས་
འབྱུང་སྟེ་འཁོར་བར་སྐྱེ་བའི་གནས་མེད་དོ། །ཆོས་ཀྱི་སྐུ་རྟོགས་པ་ལས་
ཡེ་ཤེས་འབྱུང་བ་སྟེ་དེས་སྲིད་པ་འབྱུང་བའི་རྒྱུ་ལས་དང་ཉོན་མོངས་པ་
སེལ་ལོ། །གང་གིས་སེལ་ན་ཡེ་ཤེས་དྲུག་རོ་གཅིག་པས་གཅིག་པུ་
གཞན་གྱིས་མི་ཤིགས་མི་ཕྱེད་པས་སྲ་མཁྲེགས་རྡོ་རྗེའི་བདག་ཉིད་དེས་
སེལ་ལོ། །དུས་ནམ་སེལ་ན་སྐྱེས་མ་ཐག་ཏུ་སེལ་ནས་འགྲོ་བའི་བདག་
ཉིད་ཆེན་པོར་འགྱུར་བའོ། །འགྲོ་བའི་བདག་ཉིད་ཆེན་པོ་དེ་ལ་ཡེ་ཤེས་
ལྔ་ཡི་ཚུལ་གྱིས་གཞན་གྱི་མ་རིག་པ་ཇི་ལྟར་སེལ་ན། ཆོས་ཀྱི་དབྱིངས་
ནམ་མཁའ་དང་འདྲ་བ་ལས་བྱུང་བ་རང་བྱུང་བ་སྟེ་ཆོས་ཀྱི་དབྱིངས་ཀྱི་
ཡེ་ཤེས་སོ། །ཤེས་རབ་དམ་པ་རྟོགས་ཏེ་གསལ་ལ་རྟོག་པ་མེད་པའི་ཡེ་
ཤེས་ཀྱི་མེ་བོ་ཆེ་ཡི་མེས་རྩྭ་སྦུར་སྲེག་པ་ལྟར་སྒྲིབ་པའི་ཚོགས་འཇོམས་
པ་མེ་ལོང་ལྟ་བུའི་ཡེ་ཤེས་སོ། །འོད་ཆེན་པོ་འབར་བས་གདུལ་བྱ་ལ་ཆེ་
357



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བའི་ཡོན་ཏན་སྣ་ཚོགས་རྣམ་པར་སྣང་བར་བྱེད་པ་མཉམ་པ་ཉིད་ཀྱི་ཡེ་
ཤེས་སོ། །སོ་སོར་རྟོགས་པའི་ཡེ་ཤེས་སྤྲིན་མེད་པའི་ནམ་མཁའ་ལ་
སྐར་མའི་ཚོགས་གསལ་བ་ལྟར་ཡེ་ཤེས་ཀྱི་སྣང་བ་ལམ་མེ་གསལ་བ་ནི་
ཆོས་རྣམས་ཀྱི་མཚན་ཉིད་མ་འདྲེས་པ་རྟོགས་པ་སོ་སོར་རྟོགས་པའི་ཡེ་
ཤེས་སོ། །བྱ་བ་གྲུབ་པའི་ཡེ་ཤེས་འགྲོ་བའི་མ་རིག་པའི་མུན་པ་སེལ་
བས་མར་མེ་ལྟ་བུ་ཡེ་ཤེས་སྣང་བ་གསལ་བའི་སྒྲོན་མེ་ཆེན་པོའོ།།
གཞན་ཟིལ་གྱིས་གནོན་པའི་གཟི་བརྗིད་ཀྱི་ཕུང་པོ་ཆེན་པོ་མངའ་ཞིང་
ནང་ན་ཡེ་ཤེས་གསལ་བའི་རྟགས་སུ་ཕྱི་རོལ་གྱི་འོད་ཁ་དོག་ལྔ་གསལ་
བའོ། །སྔགས་ཀྱི་མཆོག་ཏུ་གྱུར་པ་གསང་སྔགས་རིག་སྔགས་ཡིན་ལ།
དེའི་མངའ་བདག་ཏུ་གྱུར་པ་དང་རིག་སྔགས་ཀྱི་རྒྱལ་པོ་ཤེས་རབ་དང་
ཡེ་ཤེས། གསང་སྔགས་ཀྱི་རྒྱལ་པོ་ཐབས་དང་ཤེས་རབ་ཁྱད་པར་ཅན་
ཡིན་པས། སྐལ་བ་ལྡན་པ་ལ་དེ་གཉིས་ཀྱི་སྒོ་ནས་དོན་ཆེན་བྱེད་པའོ།།
དེ་ནི་རྨད་དུ་བྱུང་བའི་ཆོས་ཡིན་པས་ གཙུག་ཏོར་ལྟར་ཀུན་གྱིས་སྤྱི་
གཙུག་ཏུ་བཀུར་བར་འོས་པའི་ཕྱིར་གཙུག་ཏོར་ཆེན་པོ་རྨད་བྱུང་གཙུག་
དེ་ཙམ་དུ་མ་ཟད་འཕྲུལ་པ་སྣ་ཚོགས་སུ་འབྱུང་བའི་ཟད་པ་རང་གི་དོན་
ནམ་མཁའི་བདག་པོའི་ནམ་མཁའི་བདག་ཉིད་ནམ་མཁའ་ལྟ་བུ་ལས་
རྒྱ་ ཆེ་ བ་ གཞན་ གྱི་དོན་ སྣ་ ཚོགས་ སྟོན་ པའོ། །སངས་རྒྱས་ཀུན་ གྱི་
བདག་ཉིད་དངོས་མཆོག་ནི་སྐུ་དྲུག་པོ་རོ་གཅིག་པའོ། །དེས་འགྲོ་བའི་
དོན་ལ་གཟིགས་ཏེ་འགྲོ་ཀུན་ཇི་ལྟར་དགའ་བའི་གཟུགས་སྣ་ཚོགས་
358



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
མཛད་ཚུལ་མཁྱེན་པའི་མིག་དང་ལྡན་པ་སྟེ། མདོར་ན་བྱང་ཆུབ་ཀྱི་
སེམས་སྣ་ཚོགས་པའི་གཟུགས་ཅན་དུ་སྤྲུལ་ནས་གདུལ་བྱ་ལ་ཡོན་ཏན་
སྐྱེད་པའོ། །དེ་ཉིད་དོན་དང་ལྡན་པས་གཞན་གྱིས་བཀུར་བའི་འོས་སུ་
གྱུར་པའི་ཕྱིར། ལྷ་དང་བཅས་པས་མཆོད་ཅིང་བརྗོད་པ་དྲང་སྲོང་ཆེན་
པོ། སྐུ་གསུང་ཐུགས་ཀྱི་རིགས་གསུམ་འཆང་བ་ཐབས་ཤེས་ཁྱད་པར་
ཅན་འཆང་བ་གསང་སྔགས་ཅན། དོན་ལས་མི་འདའ་བས་དམ་ཚིག་
ཆེན་པོ་གསང་སྔགས་ཀྱི་སྒོ་ནས་གདུལ་བྱ་རྗེས་སུ་འཛིན་པའོ། །རྩ་བ་
བྱང་ཆུབ་སེམས་ཏེ་ཆོས་ཐམས་ཅད་ཀྱི་མཆོག་ཏུ་གྱུར་པས། གཙོ་བོ་
དཀོན་མཆོག་གསུམ་གྱི་ཚུལ་འཛིན་ཅིང་གཞན་ལའང་འཛིན་དུ་འཇུག་
པར་མཛད་པ། དེ་ཡང་རྒྱ་ཆེ་བའི་དཀོན་མཆོག་ནི་སྤྱི་དང་མཐུན། ཟབ་
པའི་ དབང་ དུ་ བྱས་ནས། བྱང་ཆུབ་ ཀྱི་ སེམས་ གཉིས་ སུ་མེད་ པས་
སངས་ རྒྱས་ དཀོན་མཆོག དེའི་དོན་རྟོགས་པས་ཆོས་ དཀོན་མཆོག
རྗེས་སུ་སྒྲུབ་པས་ནི་དགེ་འདུན་དཀོན་མཆོག་གོ །ཆོས་ཀྱི་སྒོ་མོ་ཇི་སྙེད་
པ་ཡང་ཐེག་པ་གསུམ་དུ་འདུས་ཏེ་གདུལ་བྱ་རྗེས་སུ་བཟུང་བའི་ཕྱིར།
ཐེག་པ་མཆོག་གསུམ་གདུལ་བྱའི་བློ་དང་སྦྱར་ནས་གང་མོས་པ་ལ་སྟོན་
པ་པོ་སྟེ་འགྲོ་བའི་དོན་ཡོད་པར་མཛད་པ་ནི་ཞགས་པ་དང་འདྲ་བས།
གདུལ་བྱ་རྗེས་སུ་བཟུང་ནས་འཁོར་བ་ལས་རྣམ་པར་རྒྱལ་བར་བྱེད་དོ།།
ཐུགས་རྗེའི་ཞགས་པས་གདུལ་བྱ་རྗེས་སུ་འཛིན་པ་ཆེན་པོ་ཆོས་སྐུ་རྡོ་
རྗེ་ལྟ་བུ་རྟོགས་པ་ལས་བྱུང་བས་རྡོ་རྗེ་ཞགས་པ་ཞེས་བྱའོ། །ཐུགས་
359



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྗེས་ གདུལ་ བྱ་ རྗེས་སུ་འཛིན་པས་རྡོ་ རྗེ་ ལྕགས་ཀྱུ་དང་འདྲ། ཉོན་
མོངས་པ་རྣམས་འཆིང་བས་ཞགས་པ་དང་འདྲ་ཞིང་དེ་ཉིད་ལའང་མ་
ཞེན་པས་ཆེ་ཞེས་བྱའོ། །ད་ནི་མེ་ལོང་ལྟ་བུའི་ཡེ་ཤེས་ཀྱི་སྒོ་ནས་འཇམ་
དཔལ་ ཡེ་ ཤེས་ སེམས་ དཔའི་ མཚན་ བསྟན་ པའི་ ཕྱིར་ འདིར་ ཁྲོ་ བོ་
གཤིན་རྗེའི་མིང་བསྟན་ཏེ། དེ་ཡང་རྡོ་རྗེའི་རིགས་ཡིན་པས་རྡོ་རྗེ་ཤིན་
ཏུ་འཇིགས་པར་བྱེད་པའི་ཆ་བྱད་དུ་བསྟན་ནས་མ་ཧཱ་དེ་བ་ལ་སོགས་པ་
དང་ལས་ཀྱི་གཤིན་རྗེ་རྣམས་ཞི་བས་མི་འདུལ་བ་དེ་དག་འཇིགས་ཤིང་
སྐྱག་པར་བྱེད་ པས་ འདུལ་ བའོ། །ད་ནི་ཡོན་ཏན་རྟགས་ཀྱི་ཕྱག་རྒྱ་
བསྟན་ཏེ་ཁྲོ་བོ་ནི་གསོད་པ་དང་སྐོད་པ་ལ་སོགས་པ་དྲག་པོའི་ཆ་བྱད་
དུ་སྟོན་པ་སྟེ། དེ་ཡང་། གསོད་དང་སྐྱོད་དང་དྲག་པོར་སྟོན། འདི་ནི་ཁྲོ་
བོའི་དོན་དུ་བརྗོད། ཞེས་པ་ལྟ་བུའོ། །དེས་ནང་དུ་མེ་ལོང་ལྟ་བུའི་ཡེ་
ཤེས་ཀྱིས་ཉོན་མོངས་པ་ཞེ་སྡང་ལ་སོགས་པ་བཅོམ་པའི་རྟགས་སོ། །
དེ་ནི་ཁྲོ་བོ་རྣམས་ཀྱི་ནང་ན་གཙོ་བོར་གྱུར་པས་ཁྲོ་བོའི་རྒྱལ་པོ་རིགས་
དྲུག་དང་ལྡན་པའི་རྟགས་སུ་གདོང་དྲུག་འཇིགས། ཡེ་ཤེས་དྲུག་དང་
ལྡན་པའི་རྟགས་སུ་མིག་དྲུག ཕར་ཕྱིན་དྲུག་དང་ལྡན་པའི་རྟགས་སུ་
ལག་དྲུག གདུག་པ་འཇོམས་པར་བྱེད་པའི་སྟོབས་དང་ལྡན་པ་མི་མགོ་
སྐམ་རློན་གྱིས་བརྒྱན་པས། ཀེང་རུས་ངེས་པར་འབྱེད་པའི་ཤེས་རབ་
རྣོན་པོས་ཉོན་མོངས་པ་འཇོམས་ཤིང་གདུག་པ་ཅན་འདུལ་བའི་རྟགས་
སུ་མཆེ་བ་གཙིགས་པ་པོ། འདིས་ནི་འཇིགས་བྱེད་ཆེན་པོའི་རྒྱན་བསྟན་
360



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ཏེ་ཧ་ལ་ཧ་ལ་དུག་སྟེ་མཐོང་རེག་ཁ་ཆུ་དང་ཁའི་རླངས་པ་སྟེ་དུག་བཞི་
དང་ལྡན་པའི་སྦྲུལ་གྱིས་ལུས་དང་ཡན་ལག་བརྒྱན་པས་སྦྲུལ་གདུག་
པའི་གདེངས་ཀའི་གདོང་བརྒྱ་དང་ལྡན་པ། འདིས་སྐུའི་འཕྲིན་ལས་
བསྟན་ཏེ། འདི་ལས་ཀྱི་གཤིན་རྗེ་རྣམས་འདུལ་བའི་གཤེད་པོ་བྱི་ན་ཡ་
ཀ་དང༌། ཚོགས་བདག་གླང་སྣ་ལ་སོགས་པ་འདུལ་བར་བྱེད་པས་
བགེགས་ཀྱི་རྒྱལ་པོའོ། །རྡོ་རྗེ་ལྟར་ཕྲིན་ལས་ཐོགས་པ་མེད་པར་མཛད་
པའི་རྡོ་རྗེ་ཤུགས་ཅན་ཏེ། དེའི་སྒོ་ནས་གདུག་པ་ཅན་རྣམས་འཇིགས་
ཤིང་སྐྲག་པར་བྱེད་པའོ། །རྡོ་རྗེའི་གྲགས་པའི་ཁྱད་པར་ཅི་ཙམ་ཞེ་ན།
ཆོས་ཐམས་ཅད་རྡོ་རྗེ་ལྟར་དབྱེར་མི་ཕྱེད་ཅིང་འཇིག་རྟེན་གསུམ་དུ་
གྲགས་པ། ཆོས་ཐམས་ཅད་ཀྱི་འཕྲོ་གཞིར་གྱུར་པས་སམ་ཐུགས་རྡོ་
རྗེའི་རིགས་ཡིན་པས་ཀྱང་རྡོ་རྗེའི་སྙིང་པོའོ། །སྒྱུ་མ་ལྟ་བུའི་རྣམ་པར་
འཕྲུལ་ཞིང་རྡོ་རྗེའི་སྐུ་དེ་ཡང་ནང་དུ་ཆེ་བའི་ཡོན་ཏན་ཐམས་ཅད་ཀྱིས་
གང་བའི་རྟགས་སུ་གསུས་ཁྱིམ་ཆེ་བས་གསུས་པོ་ཆེའོ། །དེའི་རྒྱུ་ཅི་ཞེ་
ན། རྒྱུ་ནི་ཆོས་རྡོ་རྗེ་ལྟ་བུ་རྟོགས་པ་ལས་སྐྱེས་ཏེ་རིགས་ཐམས་ཅད་ཀྱི་
གཙོ་བོར་གྱུར་པས་རྡོ་རྗེའི་བདག་པོའོ། །དེའི་དཔེ་ནི་རྡོ་རྗེའི་སྙིང་པོ་ནི་
དངོས་པོ་མེད་པ་དང་ཀུན་ལ་ཁྱབ་པ་དང༌། ཆོ་འཕྲུལ་མི་འགག་པའི་
ཕྱིར་ནམ་མཁའ་འདྲ་བའོ། །འོ་ན་མཚན་མ་ཅན་དུ་མི་འགྱུར་རམ་ཞེ་ན།
འདིས་ནི་ཡོན་ཏན་གྱི་རྒྱན་བསྟན་ཏེ་མཚན་མའི་རྣམ་པར་རྟོག་པས་མི་
གཡོ་ཞིང་གཉིས་སུ་མེད་པར་རྟོགས་པའི་རྟགས་རལ་པ་ཐོར་ཚུགས་
361



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཅིག་གིས་བསྒྱིངས་པའོ། །ཐེག་པ་མཆོག་དང་ལྡན་པའི་རྟགས་སུ་
གླང་ཆེན་གྱི་ཀོ་རློན་གོས་སུ་གྱོན་པའོ། ཁྲོ་བོའི་གསུང་ཇི་ལྟ་བུ་ཞེ་ན།
འགྲོ་བའི་དོན་མཛད་པ་ལ་དགྱེས་པས་གྲགས་ཆེན་ཧ་ཧ་ཞེས་པའི་སྒྲ་
སྒྲོགས་པ། ཧི་ཧི་ཞེས་སྒྲོགས་པས་མ་རུངས་པ་རྣམས་འཇིགས་པར་
བྱེད་ཅིང་བརྒྱལ་བར་བྱེད་པའི་གད་མོ་ཆེན་པོ་གད་རྒྱངས་ཅན། རྡོ་རྗེ་
དང་འདྲ་བ་ གཞན་གྱིས་བར་དུ་མི་ཆོད་པས། འཇིག་རྟེན་གསུམ་ན་
ཐོས་པའི་རྡོ་རྗེའི་གད་མོ་ཆེར་སྒྲོགས་པའོ། །འོ་ན་ཐུགས་ཀྱི་རང་བཞིན་
ཇི་ལྟ་བུ་ལགས་ཤེ་ན། རྡོ་རྗེ་ལྟར་མི་ཕྱེད་པའི་ཐུགས་ཡེ་ཤེས་ཆེན་པོ་
ཆོས་ཀྱི་དབྱིངས་ལ་སེམས་པས་ན་སེམས་དཔའ། ཐུགས་རྗེས་འགྲོ་
བའི་དོན་ལ་སེམས་དཔས་སེམས་དཔའ་ཆེ་སྟེ། དེའི་གོང་ན་གཞན་མེད་
པས་རྡོ་རྗེ་རྒྱལ་པོ་ཟག་པ་མེད་པའི་བདེ་བ་ཆེན་པོ་མངའ་བས་བདེ་བ་ཆེ།
གདུག་ པ་ཅན་ འཇོམས་པའི་ཐུགས་མངའ་ བས་ རྡོ་ རྗེ་ དྲག་ པོ་དེས་
སེམས་ཅན་རྣམས་ཀྱི་དགའ་བ་ཆེན་པོ་སྐྱེད་པར་མཛད་པས་དགའ་བ་
ཆེའོ། །རྡོ་རྗེ་ལྟ་བུ་ཐུགས་སུ་ཆུབ་པའི་སྒོ་ནས་རྡོ་རྗེ་ཧཱུྃ་སྟེ་ཧཱུཾ་ཞེས་པའི་སྒྲ་
སྒྲོགས་ཤིང་གདུག་པ་ཅན་ཚར་གཅོད་པར་མཛད་དོ། །ཁྲོ་བོ་དེས་ལས་
ཅི་མཛད་ཅེ་ན། ཕྱག་མཚན་མཚོན་དུ་ཉོན་མོངས་པ་འབིགས་པའི་
ཐབས་དང་ཤེས་རབ་ཀྱི་རྡོ་རྗེའི་མདའ་གཞུ་ཐོགས་པ། རྣམ་པར་རྟོག་
པ་གཅོད་པར་བྱེད་པའི་རྡོ་རྗེ་རལ་གྲིས་མཚན་རྟོག་མ་ལུས་པ་གཅོད་
པར་བྱེད་པ། དུག་ལྔ་ཆོམ་པའི་རྟགས་རྡོ་རྗེ་ཀུན་འཆང་རྡོ་རྗེ་ལྟར་
362



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
གཞན་འཇོམས་པའི་མཐུ་དང་ལྡན་པས་རྡོ་རྗེ་ཅན། དེ་ཡང་གཉིས་སུ་
མེད་པའི་ཡེ་ཤེས་ཀྱི་རྡོ་རྗེ་གཅིག་པུ་བ། བདུད་བཞི་དང་གདུག་པ་ཅན་
འཇོམས་ཤིང་གཡུལ་སེལ་བར་བྱེད་པའོ། །རྒྱན་གྱི་སྒོ་ནས་ཁྱད་པར་གྱི་
ཡོན་ཏན་བསྟན་པ་ནི། རྡོ་རྗེ་འབར་བ་ལྟ་བུའི་དྲག་པོའི་སྤྱན་མིག་ཤིན་
ཏུ་མི་བཟད་པ་འཇིགས་པ་མངའ་ཞིང་། དབུ་སྐྲ་ཡང་རྡོ་རྗེ་འབར་བ་སྟེ།
གཞན་གྱི་རྒྱུད་ལ་སྐུ་གསུང་ཐུགས་རྡོ་རྗེ་ལྟ་བུའི་ཡེ་ཤེས་འབེབས་པ་
རྣམ་པར་རྟོག་པ་མེད་པ་འབེབས་པ་ཆེའོ། །མིག་བརྒྱ་པ་སྟེ་ཞེས་པ་
མཚོན་པ་ཙམ་སྟེ། ཐམས་ཅད་དུ་མ་འགགས་པ་ཤེས་རབ་ཀྱི་སྤྱན་
དབྱེར་མི་ཕྱེད་པ་དང་ལྡན་པས་རྡོ་རྗེའི་མིག་གོ །ལུས་ལ་ནི་རྡོ་རྗེའི་བ་
སྤུ་དངོས་སུ་འཁྱིལ་བ་ཅན། རྡོ་རྗེའི་སྤུ་དེ་ནི་གཉིས་སུ་མེད་པའི་གཅིག་
པུས་སྐུ་ལུས་ལ་བརྒྱན་པའོ། །རིགས་ལྔ་ཡེ་ཤེས་ལྔ་དབྱེར་མི་ཕྱེད་པའི་
རྟགས་སུ་སེན་མོ་སྐྱེས་པ་རྡོ་རྗེའི་རྩེ། ཐམས་ཅད་གཉིས་སུ་མེད་པར་
བསྡུས་པའི་རྟགས་སུ་རྡོ་རྗེའི་སྙིང་པོ་པགས་པ་སྲ་མཁྲེགས་འཐས་པ་
མངའ་བའོ། །རྡོ་རྗེའི་ཕྲེང་བ་ཐོགས་ནས་གཞན་དོན་མཛད་པས་དཔལ་
དང་ལྡན་པའོ། ཆེ་བའི་ཡོན་ཏན་ཕྲེང་བ་བརྒྱུས་པ་ལྟར་རྒྱུན་མི་ཆད་པ་
དང་ལྡན་པའི་རྟགས་སོ། །རྡོ་རྗེའི་རྒྱན་གྱིས་བརྒྱན་པ་སྟེ། ཞེས་ད་ལྟར་
ཁྱད་པར་གྱི་རྒྱན་རྡོ་རྗེས་བརྒྱན་པའི་སྒོ་ནས་ཆེ་བའི་ཡོན་ཏན་རྣམས་
བསྟན་པ་ཡིན་ཏེ། ཐུགས་རྡོ་ རྗེའི་རིགས་ཡིན་ པའི་ ཕྱིར་རོ། །འོ་ན་
གསུང་གི་སྒོ་ནས་འགྲོ་བ་འདུལ་བའི་ཡོན་ཏན་གང་ཞེ་ན། འགྲོ་བའི་
363



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དོན་མཛད་པ་ལ་དགྱེས་པའི་གད་རྒྱངས་ཧ་ཧ་ཞེས་ངེས་པར་སྒྲོག་པ།
ཡི་གེ་དྲུག་པ་རྡོ་རྗེའི་སྒྲ་ནི་རྒྱས་པར་ཡི་གེ་དྲུག་པའི་སྔགས། དེ་ལས་
བསྡུ་ན་ཝཱ་གི་ཤྭ་རི་འབྲུ་དྲུག་པའོ། །དེ་གཉིས་ནི་གསང་སྔགས་རྡོ་རྗེའི་
ཐེག་པའི་སྒྲའོ། །འཇམ་དབྱངས་ཆེན་པོའི་གསུང་དོན་ཆེན་པོ་སྟོན་པས་
སྒྲ་ཆེ་བ། གང་དུ་སྒྲོག་ན་འཇིག་རྟེན་གསུམ་ནའོ། །སྒྲ་གཅིག་པ་ནི་
གཉིས་སུ་མེད་པ་སྟོན་པའི་སྒྲ་ཡིན་པ་དང་། ཡང་ཇི་སྙེད་ཅིག་བསྒྲགས་
ཀྱང་འགྲོ་བ་འདྲེན་པར་གཅིག་པ་དང༌། སྒྲ་དེ་ལ་ཡང་འགྲན་ཟླ་མེད་
པས་ཀྱང་ངོ༌། །དེ་ཇི་ཙམ་དུ་སྒྲོག་ཅེ་ན། ནམ་མཁའི་མཐའ་ཀླས་ཁྱབ་
པར་སྒྲ་སྒྲོགས་པའོ། །སྒྲ་རྣམས་ཀྱི་ནང་ནས་ཆོས་ཀྱི་དོན་དང་ལྡན་པ་
འདི་ནི་སྒྲ་རྣམས་ཀྱི་མཆོག་གོ །སོ་སོར་རྟོགས་པའི་ཡེ་ཤེས་ཀྱི་སྒོ་ནས་
འཇམ་དཔལ་ཡེ་ཤེས་སེམས་དཔའི་མཚན་བསྟན་པའི་ ཕྱིར། དེ་ལ་
གསུང་གི་རྒྱུ་ནི་ཡང་དག་བདག་མེད་དེ་བཞིན་ཉིད་དོ། །ཡང་དག་
མཐའ་སྟེ་དེ་ནི་ཡི་གེ་རྣམས་ཀྱིས་བརྗོད་དུ་མེད་པའོ། །སྟོང་ཉིད་དུ་སྨྲ་
བ་ནི་སྨྲ་བའི་ཁྱུ་མཆོག་སྟེ། ཅིའི་ཕྱིར་མཆོག་ཡིན་ན། ཟབ་ཅིང་རྒྱ་ཆེ་
བའི་ཆོས་ཀྱི་སྒྲ་སྒྲོག་པའི་ཕྱིར་རོ། །ཆོས་ཀྱི་དུང་སྟེ་སྒྲ་ཆེན་ལྡན་པས་
བདུད་བཏུལ་ནས་ཆོས་ཀྱི་གཎྜི་ལྟ་བུའི་སྒྲ་བོ་ཆེ་ཡིས་འཁོར་བསྡུས་ནས་
མཐའ་གཉིས་ལ་མི་གནས་པའི་མྱ་ངན་འདས་པ་ཆེན་པོ་ནི་ཆོས་སྟོན་པ།
རྒྱ་ཇི་ཙམ་ཆེ་ན་ཕྱོགས་བཅུ་ཐམས་ཅད་དུ་ཁྱབ་པའི་ཆོས་ཀྱི་རྔ་བོ་ཆེ་
སྒྲོག་པའོ། །དེ་ལ་ཀུན་འབྱུང་བའི་གཞི་གང་ཞེ་ན། ཆོས་སྐུ་ངོ་བོ་ཉིད་མ་
364



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
གྲུབ་པས་གཟུགས་མེད་དེའི་བྱིན་རླབས་ལས་ལོངས་སྐུ་མཚན་དང་
དཔེ་བྱད་ཀྱིས་བརྒྱན་པ་གཟུགས་བཟང་དམ་པ་སྟེ། སྤྲུལ་སྐུ་སྣ་ཚོགས་
གཟུགས་ཅན་ཏེ་ཡིད་ཡེ་ཤེས་སུ་གྲོལ་བ་ལས་སྐྱེས་པའོ། །དེ་ལས་ཉན་
རང་བྱང་སེམས་ཚངས་པ་ཁྱབ་འཇུག་ལ་སོགས་པའི་གཟུགས་རྣམས་
ཐམས་ཅད་སྣང་བའི་དཔལ་ཏེ་སྤྲུལ་པའི་གཟུགས་བརྙན་མ་ལུས་པ་
འཆང་བ་པོ། ཚོགས་གཉིས་ཡོངས་སུ་རྫོགས་པའི་དབང་གིས་གཉེན་པོ་
གང་གིས་ཀྱང་ཚུགས་པ་མེད་ཅིང་། བདུད་དང་མུ་སྟེགས་ལ་སོགས་པ་
གང་གིས་ཀྱང་ཟིལ་གྱིས་མི་གནོན་པས་ན་ཆེ་བར་གྲགས་ཤིང་ཁམས་
གསུམ་གྱི་དབང་ཕྱུག་ཆེན་པོ་སྟེ། དེ་ཡང་འཕགས་པའི་ལམ་ལས་ཤིན་
ཏུ་མཐོ་བར་གྱུར་པ་གཉིས་སུ་མེད་པའི་ཡེ་ཤེས་ལ་གནས་པའོ། །ཆོས་
ཀྱི་ཕུང་པོ་བརྒྱད་ཁྲི་བཞི་སྟོང་མཁྱེན་པས་དར་བ་ཆེན་པོ་གཉིས་སུ་མེད་
པ་ནི་རྩེ་མོར་གྱུར་པས་ཆོས་ཀྱི་ཏོག་གོ །དེ་གདུལ་བྱ་ལ་ཇི་ལྟར་མོས་
པར་སྣང་བ་ནི་བྱང་ཆུབ་སེམས་དཔས་འདུལ་བ་རྣམས་ལ་བགྲེས་རྒུད་
མི་མངའ་སྟེ། རྟག་ཏུ་བྱིས་པ་ལོ་བརྒྱད་པ་ལྟར་གཞན་གྱི་ཡིད་འཕྲོག་
པར་བྱེད་པ་འཇིག་རྟེན་གསུམ་ན་གཞོན་ནུར་གྱུར་པའི་ལུས་གཅིག་ཏུ་
སྟོན་ཞིང་དོན་མཛད་དོ། །ཉན་ཐོས་ཀྱིས་འདུལ་བ་རྣམས་ལ་གནས་
བརྟན་རྒན་པོ་རབ་འབྱོར་ལྟ་བུར་སྤྲུལ། རང་རྒྱལ་པས་འདུལ་བ་རྣམས་
ལ་རང་རྒྱལ་རྒན་པོ་རྫུ་འཕྲུལ་ཆེར་སྟོན་ལྟ་བུར་སྤྲུལ་ནས་དོན་མཛད།
སྣ་ཚོགས་ཀྱིས་འདུལ་བ་ལ་སྐྱེ་དགུའི་བདག་པོར་སྤྲུལ་ནས་དོན་མཛད་
365



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
པ་ལྟ་བུའོ། །ཕྱག་ཞབས་འཁོར་ལོའི་མཚན་ལ་སོགས་པ་ཐུན་མོང་གི་
མཚན་སུམ་ཅུ་རྩ་གཉིས་འཆང་བ་དང༌། ཁྱད་པར་གྱི་དབང་དུ་བྱས་ན།
དཔལ་རྣམ་པར་སྣང་མཛད་ལ་རྒྱུའི་སེམས་དཔའ་བཅུ་དྲུག འབྲས་བུའི་
སེམས་དཔའ་བཅུ་དྲུག་གིས་བརྒྱན་པ་ལ་བཤད་དོ། །དེ་ལྟར་ཡིད་དུ་
འོང་བས་སྡུག་གུ་འཇིག་རྟེན་གསུམ་ན་མཛེས་ཤིང་ལྟ་བས་ཆོག་མི་ཤེས་
པ་འདུན་པ་སྐྱེ་བའི་གནས་སུ་གྱུར་པའོ། །དེས་འཇིག་རྟེན་པ་ཇི་ལྟར་
སྐྱོབ་ཅེ་ན། འཇིག་རྟེན་པའི་སྨན་དང་བཟོ་ལ་སོགས་པའི་ཤེས་བྱ་ཡང་
རྗེ་བཙུན་ཉིད་ཀྱིས་ལེགས་པར་བསླབ་པས་སློབ་དཔོན་ཏེ། འཇིག་རྟེན་
པའི་སློབ་དཔོན་ཐ་སྙད་ཀྱི་རིགས་པ་ལྡན་པ་སུས་ཀྱང་ཟིལ་གྱིས་མི་
གནོན་པས་འཇིགས་པ་མེད་པ་དང་། དེ་དག་ལ་ཕན་པར་མཛད་པས་
མགོན་སྐྱོབ། འཇིག་རྟེན་གྱི་ཡིད་དང་མཐུན་པར་འཇུག་པས་ཡིད་
གཅུགས་པ། སྔར་ཡང་སྐྱབས་པ་དང་ཕྱིས་ཀྱང་སྐྱོབ་པ་བླ་ན་མེད་པའི་
བྱང་ཆུབ་ཐོབ་པར་མཛད་དོ། །འོ་ན་ཐུགས་ཀྱི་མཁྱེན་ཚད་ཅི་མངའ་ཞེ་
ན། ཆོས་ཀྱི་སྐུ་ནམ་མཁའི་མཐའ་ལྟ་བུ་ལ་ལོངས་སྤྱོད་ཅིང་རྟོགས་པས་
ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་མཁྱེན་པའི་ཡེ་ཤེས་ཆེ་བའི་
ཡོན་ཏན་རྒྱ་མཚོ་ལྟ་བུ་མངའ་བའོ། །དེའི་བྱེད་ལས་གང་ཞེ་ན། གཉིས་
སུ་མེད་པའི་དོན་རྟོགས་པས་མ་རིག་པ་སྒོ་ངའི་ཤུན་ལྤགས་འདྲ་བ་
སྦུབས་འབྱེད་པ། སྲིད་པའི་ལས་ཉོན་གྱི་དྲ་བ་འཇོམས་པ་པོ། ཉོན་
མོངས་ཤིང་སྡུག་བསྔལ་བ་མ་ལུས་པ་ཞི་བར་བྱེད་པ། འཁོར་བའི་རྒྱ་
366



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
མཚོ་ཕ་རོལ་དུ་ཕྱིན་པར་བྱེད་པའོ། །དེ་རྟོགས་པའི་ཕན་ཡོན་ནི་གཉིས་
སུ་མེད་པའི་དོན་རྟོགས་པས་ཉོན་མོངས་པ་ལྔ་མ་སྤངས་རང་སར་གྲོལ་
ཏེ། ཡེ་ཤེས་ལྔར་སྣང་བ་སྟེ་བུམ་པ་ལ་སོགས་པའི་དབང་ལ་ལྟོས་པ་མ་
ཡིན་པས་ཡེ་ཤེས་གཅིག་རྫོགས་ཀྱི་དབང་བསྐུར་བ་ཞེས་བྱ་སྟེ། གཞི་
རིག་པ་གཅིག་ལ་སྣང་ཚུལ་ཡེ་ཤེས་ཀྱིས་བརྒྱན་པ་དེ་ཤིན་ཏུ་མཛེས་
པའི་ཕྱིར་ཅོད་པན་ཅན་ནོ། །དེ་ཡང་། སེམས་ཀྱི་ཆོས་ལ་དབང་ཐོབ་ན།
རྫས་ཚིག་མཚན་མའི་དབང་རྣམས་ཀུན། མ་བསྐུར་ཀྱང་ནི་ཐོབ་པར་
འགྱུར། ཞེས་པ་ལྟར་རོ། །ཡེ་ཤེས་ལྔའི་གཟུགས་བརྙན་རྫོགས་པའི་
སངས་རྒྱས་ལྔར་ཤར་ཏེ་གསལ་ཞིང་མཛེས་པའི་ཕྱིར་རྒྱན་དུ་ཐོགས་
ཞེས་སོ། །སྲིད་པའི་སྡུག་བསྔལ་ཐམས་ཅད་སྡུག་བསྔལ་གསུམ་གྱིས་
མ་བསྡུས་པ་མེད་པས་སྡུག་བསྔལ་དེ་གསུམ་ཞི་ཞིང་། ཉོན་མོངས་པ་
རྣམས་ཀྱང་དུག་ གསུམ་དུ་འདུས་པས་དེ་གསུམ་སེལ་ཞིང་འགྲོ་བ་
མཐའ་ཡས་པའི་དོན་བྱས་ནས་གྲོལ་བ་ཉན་རང་བྱང་སེམས་གསུམ་
ཐོབ་པའོ། །ཉོན་ཤེས་ཀྱི་སྒྲིབ་པ་ཀུན་ལས་ངེས་པར་གྲོལ་ནས་ནམ་
མཁའ་ལྟར་མཉམ་པ་ཉིད་ལ་གནས་ཏེ། དེ་ཕན་ཆད་ཉོན་མོངས་པའི་དྲི་
མ་ཀུན་ལས་འདས་པའོ། །དེ་ལྟར་རྟོགས་པའི་ངོ་བོ་ཅི་ཞེ་ན། མཉམ་པ་
ཉིད་ལ་དུས་གསུམ་གྱི་དུས་སུ་དབྱེར་མེད་དེ། མདོ་ལས། འདས་པའི་
དེ་བཞིན་ཉིད་གང་མ་འོངས་དེ་བཞིན་ཉིད། ད་ལྟར་དེ་བཞིན་ཉིད་འདི་
ཐམས་ཅད་བྱེ་བྲག་མེད། ཅེས་པ་ལྟ་བུ་རྟོགས་པ་པོ་དེ་ནི་སེམས་ཅན་
367



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཀུན་གྱི་གཙོ་བོར་གྱུར་པས་ཀླུ་ཆེན་པོ་ལྟ་བུ། འཇིག་རྟེན་པ་ཉན་རང་
བྱང་སེམས་རྣམས་སྔ་མ་ལས་ཕྱི་མ་རྣམས་ཡོན་ཏན་ཆེ་ལ། དེ་དག་
ཐམས་ཅད་ལས་དེ་བཞིན་གཤེགས་པ་ཡོན་ཏན་མཆོག་ཏུ་གྱུར་པས་
ཡོན་ཏན་ཐོད་ཅན་རྣམས་ཀྱི་ཐོད་ལྟར་མཛེས་ཤིང་རབ་ཏུ་གྱུར་པ་ནི་
སངས་རྒྱས་ཀུན་གྱི་ཡེ་ཤེས་ཀྱི་སྐུར་གྱུར་པ་འཇམ་དཔལ་ཉིད་དོ།།
ཉོན་མོངས་ཤིང་སྡུག་བསྔལ་བའི་འགྲོ་བ་མ་ལུས་ཀུན་ཏུ་སྐྱེ་བ་ལས་
རྣམ་པར་གྲོལ་བ། ནམ་མཁའ་ལྟ་བུའི་ཡེ་ཤེས་ཀྱི་ལམ་ལ་རབ་ཏུ་
གནས་པ། འོ་ན་འགྲོ་བའི་དོན་ཇི་ལྟར་མཛད་ན། ཡིད་བཞིན་ནོར་བུ་
ཆེན་པོ་དང་མཚུངས་པའི་ཡོན་ཏན་འཆང་བ་སྟེ་ཡིད་བཞིན་ནོར་བུ་ལ་
ཡོན་ཏན་གྱི་ཆོས་བརྒྱད་ཡོད་དེ། སེམས་ཅན་གྱི་དགོས་འདོད་འབྱུང་བ།
དེ་ཡང་གསོལ་བ་བཏབ་ན་འབྱུང་། མ་བཏབ་ན་མི་འབྱུང་བ། དུས་སུ་
འབྱུང་བ། ཇི་ལྟར་འཚམས་པར་འབྱུང་བ། ཟད་མི་ཤེས་པར་འབྱུང་བ།
རྟོག་པ་མེད་པར་འབྱུང་བ། ལན་ལ་རེ་བ་མེད་པའོ། །དེ་དང་འདྲ་བའི་
ཡོན་ཏན་དེས་ཀུན་ལ་ཁྱབ་པའི་བདག་ཉིད་རིན་ཆེན་ཀུན་གྱི་མཆོག་
ཅེས་ བྱའོ། །ཡང་ དཔག་ བསམ་ གྱི་ ཤིང་ ཆེན་ རྒྱས་ པ་ དང་ འདྲ་ སྟེ།
དཔག་བསམ་གྱི་ཤིང་ནི་ནོར་བུ་ལ་ཡོད་པའི་ཆོས་སྔ་མ་བརྒྱད་ཀྱི་ཁར།
བསིལ་བ་དང༌། འགྲོ་བ་ངལ་སོས་པའི་གནས་སུ་གྱུར་པ་དང་བཅུ་དང་
ལྡན་པའོ། །ཡང་བུམ་པ་བཟང་པོ་ཆེ་བའི་མཆོག་ལྟ་བུ་སྟེ་ནོར་བུའི་ཆོས་
བརྒྱད་ཀྱི་ཁར་བསྒྲུབ་ན་འབྱུང་ལ། མ་བསྒྲུབ་ན་མི་འབྱུང་བ་དང་ཆོས་
368



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
བཅུའོ། །དེའི་བྱེད་པ་སེམས་ཅན་ཀུན་དོན་བྱེད། ཡང་བུ་གཅིག་པའི་མ་
ལྟར་སེམས་ཅན་ཀུན་ལ་ཕན་འདོད་སེམས་ཅན་མཉེས་གཤིན་པ། དེས་
གདུལ་བྱའི་བསམ་པ་ཇི་ལྟར་མཁྱེན་ཞེ་ན། ལས་བཟང་ངན་ཤེས་ཤིང་
དེའི་འབྲས་བུ་དུས་ཇི་ཙམ་ན་འབྱུང་བའི་དུས་ཤེས་ལ། ཐུགས་རྗེས་
ཀུན་ལ་ཁྱབ་པའི་བདག་པོ་གཞན་གྱི་དམ་ཚིག་ཀྱང་ཤེས་ལ་རང་ཡང་
དེ་ཁོ་ན་ལས་མི་འདའ་བའི་དམ་ཚིག་དང་ལྡན་པའོ། །དོན་མཛད་པའི་
དུས་ཚོད་ཤེས་ཤིང་སེམས་ཅན་དབང་པོ་རབ་འབྲིང་ཐ་མ་དང་དད་པ་
དང་བརྩོན་འགྲུས་རབ་འབྲིང་ཐ་མའི་དོན་ཤེས་པའོ། །དེ་ཡང་ཐམས་
ཅད་མཁྱེན་པའི་ཡེ་ཤེས་མངའ་བས་ཉན་ཐོས་རང་རྒྱལ་ཐེག་པ་ཆེན་པོ་
དང་རྣམ་གྲོལ་གསུམ་ལ་མཁས་པ་པོ། །སྐུ་དང་ཡེ་ཤེས་སྟོབས་དང་མི་
འཇིགས་པ་ལ་སོགས་པའི་ཡོན་ཏན་དང་རྗེ་བཙུན་ཉིད་ཀྱང་ལྡན་ཞིང་
ཉན་རང་ལ་སོགས་པའི་རྒྱུད་ལ་ཡོད་པའི་ཡོན་ཏན་རྣམས་ཀྱང་ཤེས་
པའོ། །དེ་ལྟར་གྱུར་པའི་བཀྲ་ཤིས་པའི་དམ་པར་བསྟན་པའི་ཕྱིར། དེ་
ལྟར་ཆོས་ཀྱི་དོན་ཤེས་པས་ཚེ་འདིར་ཡང་ལེགས་པའི་ཡོན་ཏན་ཀུན་
འབྱུང་བས་བཀྲ་ཤིས་ལ། ཕྱི་མར་ཡང་ལེགས་པའི་ཡོན་ཏན་ཀུན་
འབྱུང་བས་བཀྲ་ཤིས་འབྱུང་བའོ། །འཇིག་རྟེན་པའི་ནོར་དང་རིགས་
རྒྱུད་འཕེལ་བ་ལ་སོགས་པ་བཀྲ་ཤིས་ཀུན་གྱི་ནང་ན་ཡང་བཀྲ་ཤིས་པ་
དམ་པར་གྱུར་པའོ། །ཁམས་གསུམ་དུ་གྲགས་ཤིང་ལེགས་པའི་ཡོན་
ཏན་འབྱུང་བས་གྲགས་པའི་བཀྲ་ཤིས། མི་དགེ་བ་ལས་ལོག་ནས་དགེ་
369



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བ་སྣ་ཚོགས་ལ་ཞུགས་པས་སྙན་གྲགས་དགེ་བའོ། །འགྲོ་བ་རྣམས་
ཐར་པའི་ལམ་དུ་དབུགས་འབྱིན་ཆེན་པོ་སྦྱིན་པས་ཀུན་དགའ་བའི་
ཆོས་ཀྱི་དགའ་སྟོན་ཆེན་པོ་མཛད་ཅིང་། ཟག་མེད་ཀྱི་བདེ་བ་ཆེན་པོ་
ཐོབ་པས་དགའ་ཆེན། འདོད་པའི་ཡོན་ཏན་མི་སྤོང་བས་རོལ་མོ་ཆེན་
པོ་ཞེས་བྱ་སྟེ། དེས་འགྲོ་བ་སྐྱོབ་པའི་ཚུལ་ནི། ཀུན་གྱིས་བཀུར་སྟི་རིམ་
གྲོ་བྱ་བའི་འོས་སུ་གྱུར་པ་འཇིག་རྟེན་དང་འཇིག་རྟེན་ལས་འདས་པའི་
ཕུན་སུམ་ཚོགས་པ་ཐམས་ཅད་ཀྱི་གཏེར་དུ་གྱུར་པའོ། །མཆོག་ཏུ་འགྲོ་
བའི་ དོན་ ལ་ དགའ་ བ་ ཁམས་ གསུམ་ དུ་ གྲགས་ པའི་ མངའ་ བདག་
ཚོགས་གཉིས་རྫོགས་པས་དཔལ་ཏེ་ཡོན་ཏན་གྱི་སྐལ་པ་མཆོག་དང་
ལྡན་ ཞིང་ མཆོག་ སྦྱིན་ པའི་ གཙོ་བོ་སྟེ། དེས་ སྡུག་བསྔལ་བ་རྣམས་
འཁོར་བའི་འཇིགས་པ་ལས་སྐྱོབ་ཅིང་དེ་ལས་ལྷག་པ་མེད་པས་སྐྱབས་
ཀྱི་དམ་པ་སྐྱབས་སུ་འོས་པའོ། །འཇིག་རྟེན་གྱི་རྟོག་པ་དགྲ་ཞེས་བྱ་སྟེ་
དེ་ལས་སྐྱོབ་པའོ། །དེ་ཡང་འཇིག་རྟེན་ལས་རབ་ཏུ་གྱུར་པས་ཉན་ཐོས་
སོ། །དེ་ལས་རབ་ཏུ་གྱུར་པས་རང་རྒྱལ་ལོ། །དེ་ལས་རབ་ཏུ་གྱུར་པས་
བྱང་ཆུབ་སེམས་དཔའ། དེ་དག་ལས་ཀྱང་མཆོག་ཏུ་གྱུར་པ་རྗེ་བཙུན་
ཉིད་ཡིན་པས་རབ་ཀྱི་མཆོག་ཅེས་བྱའོ། །དེ་ནི་བདུད་དང་སྡུག་བསྔལ་
གྱི་འཇིགས་པ་མ་ལུས་པ་སེལ་བར་བྱེད་པའོ། མུ་སྟེགས་ཀྱི་ཆ་བྱད་
ཀྱིས་འདུལ་བ་ལ་དེར་སྤྲུལ་ནས་འགྲོ་བའི་དོན་མཛད་པའི་ཕྱིར་སྐྲ་དང་
ཁ་སྤུ་བྲེགས་ནས་སྤྱི་བོར་གཙུག་ཕུད་ཙམ་འཛིན་པ་དང་། ཕུད་བུ་ནི་སྐྲ་
370



འཇམ་དཔལ་སྒྱུ་འཕྲུ
གཞན་བྲེགས་ནས་དཔྲལ་བར་བཅིངས་པ་དང༌། ལྕང་ལོ་ཅན་ནི་སྐྲ་
སིལ་བུ་རིང་བ་དང་། རལ་པ་ནི་རལ་པ་སོགས་ཁ་ནོན་པ་ལྷ་ཆེན་པོ་ལ་
དད་པ་རྣམས་སོ། །མུཉྫནི་རྐེད་སོར་སླེབ་པའི་རལ་པ་སྐེ་རགས་སུ་
བཅིངས་པ་དང༌། ཅོད་པན་ཐོགས་ནི་དར་ལ་སོགས་པ་ཐོད་དུ་བཅིང་
བའི་ཐ་མ་ཅོད་པན་དུ་འཕུར་བའོ། །གདོང་ལྔ་ནི་ཚངས་པ། གཙུག་ཕུད་
ལྔ་དང་ལྡན་ནི་གཟེགས་ཟན། མགོ་ལ་རིན་པོ་ཆེའི་ཟུར་ཕུད་ལྔ་དང་
ལྡན་པ་དྲི་ཟ་དང༌། ཡང་མེ་ཏོག་གི་ཐོད་བཅིངས་པ་གཞན་འཕྲུལ་
དབང་བྱེད་ཀྱི་ལྷའི་རྒྱལ་པོ་སྟེ་ཇི་སྐད་བཤད་པའི་གཟུགས་དེ་དག་གིས་
འདུལ་བ་ལ་དེ་དང་དེའི་གཟུགས་སུ་སྤྲུལ་ནས་དོན་མཛད་པའོ། །འོ་ན་
སངས་རྒྱས་པའི་བརྟུལ་ཞུགས་ཇི་ལྟར་འཛིན་ཞེ་ན། ཤཱཀྱ་ཐུབ་པ་ལྟ་
བུའི་རབ་ཏུ་བྱུང་བས་འདུལ་བ་ལ་མགོ་ཟླུམ་དུ་སྤྲུལ་ནས་གནོད་པ་
ལས་བཟློག་པའི་བརྟུལ་ཞུགས་ཆེན་པོ་འཛིན་པར་མཛད་པ། ཡང་
ཚངས་པར་སྤྱོད་པའི་སྡོམ་པ་ལ་གནས་པའི་བརྟུལ་ཞུགས་མཆོག་གིས་
འདུལ་བ་ལ་དེར་སྟོན་ཏོ། །དཀའ་ཐུབ་མཐར་ཕྱིན་པས་འདུལ་བ་ལ་
དཀའ་ཐུབ་ཆེན་པོ་དང་ལྡན་པར་སྟོན་པ་དང༌། གཙང་སྦྲ་ལ་གནས་པ་
དམ་པ་རྒྱལ་རིགས་གོའུ་ཏམ་ནི་ཤཱཀྱའི་རིགས་དང༌། རང་བཞིན་གྱིས་
དཀའ་ཐུབ་དང་གཙང་སྦྲ་ལ་གནས་པ་བྲམ་ཟེ་ལྟ་བུར་ཡང་སྤྲུལ་པ་དང་།
ཉིད་ལ་ཉེས་པས་མ་གོས་པ་ཚངས་པ། གཞན་སྐྱོན་དང་བྲལ་བའི་
ཐབས་ཤེས་པས་ཚངས་པ་ཤེས་ཞེས་བྱའོ། །དེ་ལྟར་སྤྲུལ་བའི་ཕན་ཡོན་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཅི་ཞེ་ན། འཁོར་བའི་སྡུག་བསྔལ་དང་བྲལ་བས་མྱ་ངན་ལས་འདས་པ།
དེ་ཉིད་ལ་ཞེན་པ་དང་བྲལ་བས་ཚངས་པ་ཐོབ་པའོ། །འཆིང་བ་མཐའ་
དག་ལས་གྲོལ་བའི་ཐར་པ། །རྣམ་པར་གྲོལ་བའི་ཡེ་ཤེས་ཡོན་ཏན་
ཐམས་ཅད་འབྱུང་བའི་རྟེན་བྱེད་པས་ལུས་ཞེས་བྱའོ། །དེ་ལྟར་ཉོན་
མོངས་པ་ལས་རྣམ་པར་གྲོལ་བའི་ཞི་བ་སྤྲོས་པའི་མཚན་མ་ཐམས་ཅད་
ཉེ་བར་ཞི་བས་ཞི་བ་ཉིད་དོ། །དེ་ལས་མྱ་ངན་ལས་འདས་པའི་ཆོས་ཀྱི་
ཡོན་ཏན་རྣམས་འབྱུང་སྟེ། ཉན་ཐོས་ཀྱི་ལམ་གྱིས་མྱ་ངན་འདས་ཞིང་
རང་རྒྱལ་བའི་ལམ་གྱིས་མྱ་ངན་ལས་འདས་པ། ཐེག་པ་ཆེན་པོའི་ལམ་
གྱིས་ལེགས་པར་མྱ་ངན་འདས་དང་ཉེ་བའོ། །དེ་ནི་བདེ་བ་མྱང་འདས་
ཀྱི་མཐའ་དང་སྡུག་བསྔལ་འཁོར་བའི་མཐའ་གཉིས་སེལ་བ་མཐར་
གྱུར་པའི་ཡེ་ཤེས་དང་ལྡན་པ་ནི་སངས་རྒྱས་ཉིད་དོ། །གཞིའི་གནས་
ལུགས་རྣམ་པར་དག་པའི་ངོ་བོ་ཉིད་དུ་བསྟན་པའི་ཕྱིར། ཡུལ་རྣམས་
ལ་ཆགས་པའི་བློ་དང་བྲལ་བའི་ཡེ་ཤེས་སུ་སྣང་བས་ལུས་ལས་འདས་
པ་པོའོ། །དེ་ཉིད་མི་མཐུན་པའི་ཕྱོགས་ཀྱིས་མི་བརྫི་བས་ཐུབ་པ་མེད་པ།
གང་དང་ཡང་མཉམ་པ་མེད་པས་དཔེ་མེད་པ། མཚན་ཉིད་དང་མཚན་
གཞི་མི་མངོན་ལ་མཚན་མ་གང་དུ་ཡང་མི་སྣང་ཞིང་རང་བཞིན་གྱིས་
འོད་གསལ་བས་གསལ་བྱེད་གཞན་དགོས་པ་མིན་ལ། འདུས་མ་བྱས་
པས་མི་འགྱུར་བའི་བདེ་གཤེགས་སྙིང་པོ། ཀུན་གྲོལ་དེས་ཀུན་ལ་འགྲོ་
ཞིང་ཁྱབ་པ་པོ། རྟུལ་པོས་མི་ཤེས་པས་ཕྲ་ཞིང་ཟག་པ་མེད་ལ་སྲིད་
372



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
པར་སྐྱེ་བའི་ས་བོན་མ་རིག་པ་བདག་ཏུ་འཛིན་པ་དང་བྲལ་བའོ། །དེ་
ལྟར་གཞི་ལ་རྣམ་པར་རྟོག་པའི་རྡུལ་དག་ནས་མེད་ལ། དེ་མ་རྟོགས་
པའི་བློ་ཡང་དེ་ཉིད་རྟོགས་ན་རྟོག་པའི་རྡུལ་དང་བྲལ་བར་འགྱུར་ལ་དེ་
ཉིད་ལ་ཡང་མ་ཞེན་པ་དྲི་མ་རང་བཞིན་གྱིས་འོད་གསལ་བའི་བདག་
ཉིད་དུ་གནས་པས་དོན་ལ་མེད་པའོ། །དེ་ལྟར་སྒྲིབ་གཉིས་སྤངས་པས་
ཉེས་པ་སྤངས་པ་སྐྱེ་རྒ་ན་འཆིའི་སྐྱོན་མེད་པ། དོན་གཉིས་སུ་མེད་པར་
ལྷུན་གྱིས་གྲུབ་ཚུལ་ནི། སྒྲིབ་པ་གཉིས་ལས་ཤིན་ཏུ་སད་པ་སད་པའི་
བདག་ཉིད་དམ། ཡང་ན་སྣང་བ་ཡེ་ཤེས་སུ་སད་ཅིང་སེམས་སྟོང་པར་
སད་པས། ཇི་སྙེད་པ་ཀུན་ཤེས་ཤིང་ཇི་ལྟ་བ་ཀུན་རིག་པ་དེ་ཡང་དབྱེར་
མེད་དུ་ཤེས་པས་དམ་པ་པོ་ཞེས་བྱའོ། །དེ་ལྟར་རྟོག་པ་དང་བྲལ་བས་
རྣམ་པར་ཤེས་པའི་ཆོས་ཉིད་ཀྱི་ཀློང་དུ་འདས་པའོ། །འདས་པ་ཙམ་ན་
ཡེ་ཤེས་གཉིས་མེད་ཚུལ་འཆང་བའོ། །རྣམ་པར་རྟོག་པ་དང་བྲལ་བའི་
ཡེ་ཤེས་རྒྱུ་རྐྱེན་མེད་པར་ལྷུན་གྱིས་གྲུབ་པ་སྟེ་ངོ་བོ་ལྷུན་གྲུབ་དེ་ལ་ཡོན་
ཏན་ཐམས་ཅད་ལྷུན་གྱིས་གྲུབ་པ་ཡོན་ཏན་ལྷུན་གྲུབ་བོ། །རྒྱུ་རྐྱེན་གྱིས་
ཇི་ལྟར་མ་བསྐྱེད་ཅེ་ན། དུས་གསུམ་གྱི་སངས་རྒྱས་རྣམས་ཀྱིས་སེམས་
ཅན་འདྲེན་པའི་ལས་བྱེད་པ། སངས་རྒྱས་ཐོག་མ་འདི་ནས་བྱུང་བྱ་བ་
དང༌། ཐ་མ་འདིར་སོང་བྱ་བ་མེད་དེ། དང་པོའི་སངས་རྒྱས་རྒྱུ་མེད་པ།
དེ་ལ་གཉིས་འཛིན་གྱི་དྲི་མ་མེད་པས་ཡེ་ཤེས་མིག་གཅིག་དྲི་མ་མེད།
ཡེ་ཤེས་དྲུག་རོ་གཅིག་པའི་ལུས་ཅན་དེ་བཞིན་གཤེགས། ཟབ་ཅིང་རྒྱ་
373



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཆེ་བའི་ཆོས་གསུངས་པས་ཚིག་གི་དབང་ཕྱུག་སྨྲ་བ་ཆེའོ། །མུ་སྟེགས་
ཀྱི་སྨྲ་བ་ལས་མཆོག་ཏུ་གྱུར་པས་སྨྲ་བའི་སྐྱེས་མཆོག ཉན་ཐོས་ཀྱི་སྨྲ་
བ་ཟིལ་གྱིས་གནོན་པས་སྨྲ་བའི་རྒྱལ་པོ། རང་རྒྱལ་བའི་སྨྲ་བ་ལས་
འཕགས་པས་སྨྲ་བའི་དམ་པ། སྐྱེ་མེད་ཀྱི་སྒྲ་ཆོས་སྨྲ་བའི་གོང་ན་གཞན་
མེད་པས་མཆོག་གི་གནས། སྟོང་ཉིད་སྨྲ་བའི་ཁྱུ་མཆོག་དེ་ནི་སེངྒེ་དང་
འདྲ་སྟེ་བདུད་དང་མུ་སྟེགས་ཀྱི་རྒོལ་བས་ཚུགས་པ་མེད་པའོ། །འོ་ན་སྐུ་
ཡི་ཆེ་བ་ཅི་འདྲ་ཞེ་ན། ཤེས་རབ་དམ་པས་དོན་ལ་ལྟ་ཞིང་། ཐུགས་རྗེ་
དམ་པས་འགྲོ་ལ་གཟིགས་པའམ་ཀུན་ཏུ་ལྟ་བས་བདེ་བ་ཆེན་པོ་མངའ་
བ་ནི་མཆོག་ཏུ་དགའ་བའོ། །གཟི་བརྗིད་ཆེན་པོ་གཞན་ཡིད་དུ་འོང་
ཞིང་མཛེས་པའི་འོད་ཀྱི་ཕྲེང་བ་ལྟ་ན་སྡུག་པ། ནང་ན་ཡེ་ཤེས་དྲུག་
འབར་བས་མ་རིག་པའི་མུན་པ་སེལ་བའི་རྟགས་སུ་ཕྱི་རུ་འོད་ཁ་དོག་
དྲུག་འབར་བས་འོད་བཟང་པོ་འབར་བ། མཚན་ཐུན་མོང་མ་ཡིན་པ་
ཐུགས་ཀ་ན་དཔལ་གྱི་བེའུས་བརྒྱན་པའོ། །ལག་ན་འོད་འབར་སྣང་བ་
པོ་སྟེ་ཕྱག་ལས་འོད་ཟེར་འབར་ཏེ་ཞི་བས་འདུལ་བ་རྣམས་འདུན་པ་
སྐྱེད་པར་བྱེད་ལ། དེས་མི་འདུལ་བ་རྣམས་ཚར་གཅོད་པར་བྱེད་དོ།།
དེས་འགྲོ་བའི་ནད་ཇི་ལྟར་སེལ་ཞེ་ན། ཉོན་མོངས་པའི་ནད་ཆེན་པོ་
སེལ་བར་བྱེད་པའི་སྨན་པ་ཆེ་མཆོག་གཙོ་བོ་སྟེ། བདག་མེད་ཀྱི་དོན་
བསྟན་ནས་བདག་འཛིན་གྱི་ཟུག་རྔུ་འབྱིན་པ་བླ་ན་མེད་པའོ། །སྨན་
རྣམས་མ་ལུས་ལྗོན་པའི་ཤིང༌། ཞེས་པ་ནི་སྨན་གྱི་དཔེ་ནི་ལྗོན་ཤིང་དང་
374



to ir
ici
འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
འདྲ་སྟེ། རྩ་བ་ཡལ་ག་ལོ་འདབ་མེ་ཏོག་ལ་བརྟེན་ནས་འབྲས་བུ་འབྱུང་
བ་ལྟར། རྩ་བ་ནི་བྱང་ཆུབ་སེམས་སོ། །ཡལ་ག་ནི་རྟོགས་པར་བྱེད་
པའི་ཐབས་ཀྱི་ཡན་ལག་རྣམས་སོ། ལོ་མ་ནི་འདིར་ཐེག་པ་སོ་སོའི་
ཆོས་ཀྱང་བཀག་པ་མེད་པའོ། །མེ་ཏོག་ནི་རྟོགས་པའི་ཉམས་མྱོང་ངོ༌།
།འབྲས་བུ་དེ་མཐར་ཕྱིན་པའོ། །སྨན་རྣམས་མ་ལུས་ཞེས་པས་སྨན་སྣ་
ཚོགས་སུ་ཡང་སྤྲུལ་ཏེ་དེས་ཕྱི་ནང་གི་སྡུག་བསྔལ་གྱི་ཟུག་རྔུ་བསྐྱེད་
པའི་ནད་དོ་ཅོག་གི་གཉེན་པོ་བྱེད་པས་དགྲ་ཆེ་བ། སེམས་ཅན་གྱི་ངོར་
སྡུག་ཅིང་མཛེས་པར་སྤྲུལ་ནས་དོན་མཛད་པས་སྡུག་གུ་འཇིག་རྟེན་
གསུམ་གྱི་མཆོག་ཅེས་བྱའོ། །རྒྱུ་སྐར་རྣམས་ཀྱི་ནང་ན་ཟླ་བ་ལྟར་ལྷ་
དང་མི་རྣམས་ཟིལ་གྱིས་གནོན་པས་དཔལ་ལྡན་རྒྱུ་སྐར་དཀྱིལ་འཁོར་
ཅན། དེས་སྐྱོབ་པའི་ཐུགས་རྗེ་ཇི་ལྟ་བུ་ཞེ་ན། ཕྱོགས་བཅུ་ནམ་མཁའི་
མཐར་ཐུག་པར་སྒྲོག་པའི་དམ་པའི་ཆོས་ཀྱི་རྒྱལ་མཚན་ལེགས་པར་
འཛུགས་ཤིང་སྲིད་པའི་འགྲོ་བ་འདི་ན་སྐྱོབ་པའི་ཐུགས་རྗེ་གདུགས་
གཅིག་ཡངས་པ་ལྟ་བུ་སྟེ། བྱམས་དང་སྙིང་རྗེའི་དཀྱིལ་འཁོར་ཅན་ཏེ་
རྗེ་བཙུན་ཉིད་ཡིན་ནོ། །ཉེས་པའི་སྐྱོན་གྱིས་མ་གོས་པས་དཔལ་ལྡན་
པདྨ་འགྲོ་བ་འདྲེན་པའི་ཐབས་སྣ་ཚོགས་སུ་བསྒྱུར་བས་གར་གྱི་བདག་
སྟེ་ཐབས་ལ་མཁས་པའི་རྣམ་འཕྲུལ་སྣ་ཚོགས་སུ་བསྒྱུར་བའོ།། ཁྱབ་
བདག་ཆེན་པོ་ཡོན་ཏན་རིན་ཆེན་གདུགས་ཏེ་ཡོན་ཏན་ཚད་མེད་པ་དང་
ལྡན་ཞིང་འགྲོ་བ་སྐྱོབ་པའོ། །གནས་སྐབས་ཐེག་པ་སྣ་ཚོགས་ཇི་ལྟར་
375



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བསྟན་ཡང་ངེས་པའི་ལམ་གཅིག་ལས་མེད་པའི་ཕྱིར་རྗེ་བཙུན་ཉིད་ལ་
སངས་རྒྱས་ཀུན་གྱི་གཟི་བརྗིད་ཆེན་པོ་མངའ་ཞིང་། སངས་རྒྱས་ཀུན་
གྱི་སྐུ་རྣམ་པ་གསུམ་འཆང་བ་སྟེ་ཐམས་ཅད་རྗེ་བཙུན་གྱི་སྤྲུལ་པ་ཡིན་
པའི་ཕྱིར་རོ། །སངས་རྒྱས་ཀུན་གྱི་རྣལ་འབྱོར་ཆེ་སྟེ་ཐབས་དང་ཤེས་
རབ་ཀྱི་གཙོ་བོར་ཡང་ཞུགས་ལ། སངས་རྒྱས་ཀུན་གྱིས་བསྟན་པའི་
ཆོས་ཇི་སྙེད་ཅིག་གསུངས་ཀྱང་ཡང་དག་པར་ན་གཉིས་སུ་མེད་པར་
བསྟན་པའི་ ཐེག་ པ་ གཅིག་ལས་མེད་དེ། དེ་ཡང་། ཐེག་པའི་སྒོ་མོ་
བསམ་ཡས་ཀྱང་། ངེས་པའི་དོན་དུ་གཅིག་ལས་མེད། ཅེས་པ་ལྟ་བུའོ།།
རྡོ་རྗེ་རིན་ཆེན་ནི་ཚུར་མི་ཚུགས་པ་དང༌། ཕར་ཤེས་བྱ་འབིག་པར་བྱེད་
པ་སྟེ་ཆོས་ཀྱི་དབྱིངས་རྟོགས་པ་ལ་དབང་བསྐུར་བའི་དཔལ་དང་ལྡན་
ཞིང་དབང་ཐོབ་པས་མེ་ལོང་ལྟ་བུའི་ཡེ་ཤེས་མི་བསྐྱོད་པའི་ངོ་བོ་སྟེ།
དེས་ཞེ་སྡང་རང་ག་མ་འདུལ་བར་བྱེད་པའོ། །ཆོས་ཐམས་ཅད་མཉམ་
པ་ཉིད་དུ་རྟོགས་ཏེ་ཡོན་ཏན་རིན་ཆེན་ཀུན་ལ་དབང་བསྒྱུར་བའི་བདག་
པོ་ནི་དབང་ཕྱུག་མཉམ་པ་ཉིད་ཀྱི་ཡེ་ཤེས་རིན་ཆེན་འབྱུང་ལྡན་གྱི་ངོ་བོ་
སྟེ། དེས་ང་རྒྱལ་དང་སེར་སྣ་རང་ག་མ་འདུལ་བར་བྱེད་པའོ། །འཇིག་
རྟེན་གྱི་ཆོས་ཐམས་ཅད་ ཀྱི་ངོ་བོ་སོ་སོར་མ་འདྲེས་པ་གསལ་བ་ལ་
དབང་བསྒྱུར་བས་དབང་ཕྱུག་ཀུན་གྱི་བདག་པོ་ནི་སོ་སོར་རྟོགས་པའི་
ཡེ་ཤེས་སྣང་བ་མཐའ་ཡས་ཀྱི་ངོ་བོ་སྟེ། དེས་འདོད་ཆགས་རང་ག་མ་
འདུལ་ལོ། །རྡོ་རྗེ་ལྟར་ཕྲིན་ལས་ཐོགས་པ་མེད་པར་འཆང་བ་ཀུན་གྱི་
376



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
རྗེ་ནི་བྱ་བ་གྲུབ་པའི་ཡེ་ཤེས་དོན་ཡོད་གྲུབ་པའི་ངོ་བོ་སྟེ། དེས་ཕྲག་
དོག་དང་ལེ་ལོ་རང་ག་མ་འདུལ་ལོ། །སངས་རྒྱས་ཀུན་གྱི་ཐུགས་ཆོས་
ཀྱི་དབྱིངས་རྣམ་པར་དག་པ་ཆེ་བ་ནི་ཆོས་ཀྱི་དབྱིངས་ཀྱི་ཡེ་ཤེས་རྣམ་
པར་སྣང་མཛད་ཀྱི་ངོ་བོ་སྟེ། དེས་གཏི་མུག་རང་ག་མ་འདུལ་ལོ། །དེ་
དག་ཀྱང་སྐུ་གསང་ཐུགས་སུ་འདུལ་ཚུལ་བསྟན་པའི་ཕྱིར། རྗེ་བཙུན་
གྱི་ཐུགས་ནི་ཡེ་གེ་དྲུག་པོ་གཅིག་ཅིང་མཉམ་པ་སྟེ་སངས་རྒྱས་ཀུན་གྱི་
ཐུགས་ལ་ཁྱབ་ཅིང་གནས་པའོ། །དེ་ཡང་ཤེས་བྱ་མ་ལུས་པ་མཁྱེན་ཅིང་
རིག་པས་ན་ཐུགས་སོ། །སངས་རྒྱས་ཀུན་གྱི་སྐུར་སྤྲུལ་པ་ཡང་ རྗེ་
བཙུན་ཉིད་ཡིན་པས་སྐུ་རྣམས་ཀྱི་ནང་ན་སྐུ་ཆེ་བའོ། །དེ་ཡང་ཁྱབ་ཅིང་
རྟེན་བྱེད་པ་དང་སྣང་བས་ན་སྐུའོ། །སངས་རྒྱས་ཀུན་གྱི་གསུང་འབྱུང་
བའི་རྒྱུ་དང་ངོ་བོ་ཉིད་དུ་ཡང་རྗེ་བཙུན་ཉིད་འགྱུར་བ་ཡིན་ཏེ་གསལ་བ་
དང་གོ་བར་བྱེད་པ་དང་གྲགས་པའི་ཕྱིར་ན་གསུང་ངོ༌། །དེས་གཞན་གྱི་
མུན་པ་སེལ་ཞིང་མ་གོས་པ་ནི་གཉིས་སུ་མེད་པའི་ཡེ་ཤེས་ཀྱིས་སྲིད་
པའི་རྒྱ་མཚོ་སྐེམས་པས་རྡོ་རྗེ་ཉི་མ་སྣང་བ་ཆེའོ། །མ་རིག་པའི་མུན་པ་
སེལ་བས་རྡོ་རྗེ་ཟླ་བ་དྲི་མ་མེད་པའི་འོད་དང༌། ཆགས་པ་རང་ག་མ་
དང་བྲལ་ཞིང་ཆགས་བྲལ་ལ་སོགས་པས་འདུལ་བ་ལ་དེ་ལྟར་སྟོན་པ་
དོན་དང་གདུལ་བྱ་ལ་ཆགས་པ་ཆེ་བའོ། །ནང་ན་ཡེ་ཤེས་དང་ཐུགས་
རྗེའི་འོད་འབར་བའི་རྟགས་སུ་ཕྱི་རོལ་དུ་ཁ་དོག་སྣ་ཚོགས་འབར་བའི་
འོད་འཕྲོ་བའོ། །ཐབས་དང་ཤེས་རབ་དབྱེར་མེད་པའི་རྟགས་སུ་རྡོ་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྗེའི་སྐྱིལ་ཀྲུང་དུ་བཞུགས་པ་རྫོགས་པའི་སངས་རྒྱས། སངས་རྒྱས་
རྣམས་ཀྱིས་འགྲོ་བ་ལ་བྱམས་པའི་ཆོས་འཛིན་པ་ནི་ཐུགས་མི་རྟོག་པའི་
རང་སྒར་ཤར་བ་ལ་བྱའོ། །དོན་གཉིས་ཀྱི་དཔལ་དང་ལྡན་པའི་སངས་
རྒྱས་རྣམས་ནི་པདྨ་ལྟར་གོས་པ་མེད་པའི་ཆོས་རྣམས་ལས་སྐྱེས་པས་
པདྨ་སྐྱེས་ཞེས་བྱའོ། །ཚུལ་ཇི་ལྟ་བུ་ཞེ་ན། ཤེས་བྱ་ཇི་ལྟ་བ་དང་ཇི་སྙེད་
པ་མཁྱེན་པས་ཀུན་མཁྱེན་ཡེ་ཤེས་མཛོད་འཛིན་པ། ཡོན་ཏན་གྱི་བགོ་
སྐལ་ལས་རྒྱལ་བ་དང་བདུད་ལས་རྒྱལ་བས་རྒྱལ་པོ། སྒྱུ་མ་ལྟ་བུའི་ཆོ་
འཕྲུལ་སྣ་ཚོགས་ཏེ་འདུལ་བའི་ཐབས་སྣ་ཚོགས་འཆང་། སློབ་དཔོན་
སངས་རྒྱས་གསང་བས། སངས་རྒྱས་ཀྱི་རིག་སྔགས་ནི་གཟུངས་རྣམ་
པ་བཞི་སྟེ། ཆོས་དང༌། དོན་དང༌། སྔགས་དང༌། བཟོད་པའི་མཚན་
ཉིད་རྣམས་སོ། །དེ་རྣམས་འཛིན་པས་ཆེ་བ་སངས་རྒྱས་རིག་སྔགས་
འཆང་ངོ༌། །འོ་ན་ཤེས་རབ་ཀྱི་ལས་གང་ཞེ་ན། གཉིས་སུ་མེད་པའི་ཡེ་
ཤེས་རལ་གྲི་དང་འདྲ་བས་བདག་ཏུ་རྟོགས་པ་ཐམས་ཅད་གཅོད་པས་
རྡོ་རྗེ་རྣོན་པོ་རལ་གྲི་ཆེའོ། །དོན་མི་འགྱུར་བའི་ཡི་གེ་དང་འདྲ་བའི་ཕྱིར་
ཡི་གེ་མཆོག་སྟེ་རྣམ་པར་དག ཤེས་རབ་དང་སྙིང་རྗེའི་ཁྱད་པར་དུ་བྱས་
པ་ཐེག་པ་ཆེན་པོ་དེ་རྟོགས་པས་སྡུག་བསྔལ་ཐམས་ཅད་གཅོད་པའོ།།
དེ་གཅོད་པའི་མཚོན་ཆ་ཆེན་པོ་ནི་གཉིས་སུ་མེད་པའི་ཡེ་ཤེས་ཡིན་པས་
རྡོ་རྗེ་ཆོས་སོ། །དེ་ལྟ་བུའི་ཟབ་མོ་ནི་རྒྱལ་བའི་ཡང་རྒྱལ་པོ་ཡིན་པས་རྡོ་
རྗེ་ཟབ་མོ་ཛི་ན་ཛིཀ་སྟེ། ཛི་ན་ཛིཀ་ནི་རྒྱལ་བའི་རྒྱལ་བ་ཞེས་པའི་དོན་
378



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ཡིན་པས་སོ། །རྡོ་རྗེ་བློ་གྲོས་ནི་ཤེས་རབ་ཆེན་པོའི་བློ་དང་ལྡན་པས་
ཤེས་བྱ་ཇི་ལྟ་བ་དོན་བཞིན་རིག་པའོ། །དེ་ལྟར་རིག་པས་གདུལ་བྱ་ལ་
རྒྱུ་འབྲས་ཀྱི་ཐེག་པ་སྟོན་པ་ནི། རྗེ་བཙུན་ཉིད་ལ་ཕ་རོལ་ཏུ་ཕྱིན་པ་
ཀུན་རྫོགས་པར་མངའ་ལ། ས་བཅུ་པོ་རྣམས་ཀུན་གྱི་ཡོན་ཏན་གྱི་རྒྱན་
དང་ལྡན་པའོ། །མ་གོས་པས་རྣམ་པར་དག་པ་བདག་མེད་ཆོས་སོ།།
ཡང་དག་པའི་ཡེ་ཤེས་ཟླ་བའི་འོད་ལྟ་བུ་ཤིན་ཏུ་བཟང་པོ་དང་ལྡན་པས་
མ་རིག་པ་དང་གདུང་བ་སེལ་ཞིང་། འགྲོ་བའི་དོན་དུ་བརྩོན་འགྲུས་
ཆེན་པོ་དང་ལྡན་པས་སྒྱུ་མ་ལྟ་བུའི་རྣམ་འཕྲུལ་སྣ་ཚོགས་སྟོན་ཅིང་དྲྭ་བ་
སྣང་སྟོང་ཟུང་དུ་འཇུག་པ་སྟེ། དེ་ལྟ་བུའི་སྒྱུ་འཕྲུལ་དྲྭ་བ་དེས་རྒྱུད་
ཐམས་ཅད་ཀྱི་སྙིང་པོ་མཆོག་ཏུ་གྱུར་པ་གཉིས་སུ་མེད་པའི་ཡེ་ཤེས་
སྟོན་པས། རྒྱུད་ཀུན་གྱི་ནི་བདག་པོ་མཆོག་གོ །གཞི་ཆོས་སྐུ་རྡོ་རྗེ་ལྟ་
བུའི་གདན་ནི་ཡོན་ཏན་གྱི་ཆོས་མ་ལུས་པ་དང་ལྡན་ཞིང་། ཡེ་ཤེས་ཀྱི་
སྐུ་རྣམས་མ་ལུས་འཆང་བའོ། །དེ་ཉིད་ལ་བཟང་ངན་བླང་དོར་གང་
ཡང་མེད་པས་ཀུན་ཏུ་བཟང་པོ་བདག་དང་གཞན་ལ་ཕན་པས་བློ་གྲོས་
བཟང་པོ། ས་བཞིན་ཏུ་གཞན་ལ་ཕན་པའི་ཡོན་ཏན་བསྐྱེད་པའི་ཕྱིར་
དང་། སྣོད་ཀྱི་འཇིག་རྟེན་དུ་སྤྲུལ་ནས་འགྲོ་བའི་དོན་མཛད་པའི་ཕྱིར།
ས་ཡི་སྙིང་པོ་འགྲོ་བ་འཛིན་ཞེས་བྱའོ། །སངས་རྒྱས་ཀུན་གྱི་སྤྲུལ་པ་
འབྱུང་བའི་སྙིང་པོ་ཆེ་རུ་གྱུར་པའོ། །སྙིང་པོ་དེ་ལས་སྤྲུལ་པ་ཇི་ལྟར་
འབྱུང་བ་ནི་རིག་པ་བྱང་ཆུབ་སེམས་ཅིར་ཡང་འཆར་བས་སྒྲུབ་ཐབས་
379



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཀྱི་བྱེ་བྲག་སྣ་ཚོགས་འབྱུང་བ་ཡིན་ལ། དེར་ཡང་མ་ཟད་སྐུ་གསུང་
ཐུགས་ཀྱི་སྤྲུལ་བའི་འཁོར་ལོ་སྣ་ཚོགས་འཆང་ཞིང༌། སྣོད་བཅུད་ཀྱི་
དངོས་པོ་ཀུན་གྱི་རང་བཞིན་སྐྱེ་མེད་དུ་གནས་པས་མཆོག་གོ །དོན་སྐྱེ་
བ་མེད་པས་ཀྱང་གཟུགས་ནས་རྣམ་པ་ཐམས་ཅད་མཁྱེན་པའི་བར་ལྟ་
བུར་མ་འགགས་པར་ཤར་བས་དངོས་པོ་ཀུན་གྱི་རང་བཞིན་འཛིན་ནོ།།
མདོར་ན་ཟབ་པར་སྐྱེ་བ་མེད་ཀྱང་ཆོས་ཉིད་དེ་ལས་རྒྱ་ཆེ་བ་སྣ་ཚོགས་
པའི་དོན་ཟབ་པ་དང་རྒྱ་ཆེ་བ་གཉིས་སུ་མེད་པས་ཐེག་པ་ཐམས་ཅད་ཀྱི་
མཆོག་ཅེས་བྱའོ། །ཤེས་ རབ་དམ་པའི་ངོ་བོ་ཅི་ཞེ་ན། ཆོས་ཕུང་པོ་
ཁམས་དང་སྐྱེ་མཆེད་རྟེན་ཅིང་འབྲེལ་བར་འབྱུང་བ་ལ་སོགས་པ་ཀུན་
གྱི་ངོ་བོ་ཉིད་ནི་མཉམ་པ་ཆེན་པོ་ཡིན་ལ། དེ་ཇི་ལྟར་རྟོགས་པའམ་
འཆང་བ་ནི། ཤེས་རབ་ཆེན་པོས་སྐད་ཅིག་ལ་ཤེས་བྱའི་ཆོས་ཀུན་ཁོང་
དུ་ཆུད་པ་འཆང་བ་ནི་ཆོས་ཀུན་མངོན་སུམ་དུ་མ་འཁྲུལ་བར་རྟོགས་པ་
སྟེ། ལུས་ངག་ཡིད་གསུམ་མི་དགེ་བའི་ལས་ལ་ཐུབ་པ། ཆོས་ཉིད་
རྟོགས་པའི་བློ་མཆོག་ཡོད་པས་རྣམ་རྟོག་གི་གནོད་པ་འབྱུང་བའི་གནོད་
པ་ལྟ་བུ་མཐའ་དག་སེལ་བའོ། །མཚན་མ་གང་གིས་ཀྱང་མི་གཡོ་བར་
ཆུ་རབ་ཏུ་དྭངས་པ་འདྲ་བའི་བདག་ཉིད་གསལ་ལ་རྟོག་པ་མེད་པ་ནི།
རྫོགས་ པའི་ སངས་ རྒྱས་ཀྱི་བྱང་ཆུབ་འཆང་བ་སྟེ། དེ་ཡང་ལམ་ལ་
གནས་པའི་རྣལ་འབྱོར་པས་ནི་མཆོག་མཁྱེན་ལ། སངས་རྒྱས་ཀུན་གྱི་
ཡེ་ཤེས་ནི་མངོན་སུམ་པའོ། །ཡེ་ཤེས་དེའི་དཔེ་ནི་མེ་ལྕེ་འོད་རབ་ཏུ་
380



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
གསལ་བ་དང་འདྲ་ལ། མ་རིག་པ་སེལ་བ་དང་། ཉོན་མོངས་པ་སེལ་བ་
དང༌། སྲིན་བུ་མེ་ཁྱེར་ལ་སོགས་པའི་འོད་ཟིལ་གྱིས་གནོན་པ་དང་།
ཞིང་ཁམས་གྲངས་མེད་པ་སྣང་བར་བྱེད་པའོ། དེ་ནི་མཉམ་པ་ཉིད་ཀྱི་
ཡེ་ཤེས་ཀྱི་སྒོ་ནས་འཇམ་དཔལ་ཡེ་ཤེས་སེམས་དཔའི་མཚན་བསྟན་
པའི་ཕྱིར། མཐོ་རིས་དང་ཐར་པ་འདོད་པའི་སྐྱེ་བོ་རྣམས་ཀྱི་དོན་སྦྱིན་
པ་ལ་སོགས་པའི་སྒོ་ནས་གྲུབ་པ་མཛད་པའི་ཕན་བདེའི་འབྱུང་གནས་
དམ་པ་སྟེ། ངན་སོང་དུ་སྐྱེ་འགྱུར་གྱི་ལས་ངན་ཅན་ཐམས་ཅད་ལ་ཐར་
པ་དང་ རྗེས་སུ་མཐུན་པའི་ཆོས་རྣམས་བསྟན་ནས་རྒྱུ་དང་འབྲས་བུ་
རྣམ་པར་སྦྱོང་བར་མཛད་ནས་འགྲོ་བ་སྐྱོབ་པའི་མགོན་པོ་སེམས་ཅན་
ཀུན་གྱི་དོན་བྱེད་པས་མཆོག་གོ །སེམས་ཅན་ཐམས་ཅད་ཀྱི་བསམ་པ་
མཁྱེན་པས་བློའི་རིམ་པ་དང་སྦྱར་ནས་ཉོན་མོངས་པའི་འཆིང་བ་རབ་ཏུ་
གྲོལ་བར་བྱེད་པའོ། །ཆོས་ཀྱི་ཕུང་པོ་མཐའ་དག་ཉོན་མོངས་པའི་
གཡུལ་ དུ་ འཇོམས་པའི་གཉེན་པོར་གཅིག་ཏུ་དཔའ་བ་ ཡིན་ ལ་མུ་
སྟེགས་ལ་སོགས་པ་ཟིལ་གྱིས་གནོན་པས་མི་ཤེས་དགྲ་ཡི་དྲེགས་པ་
འཇོམས། ཞེས་སོ། །གཞན་གྱི་ཉོན་མོངས་པ་དེ་ལྟར་འཇོམས་ན། འོ་
ན་གཞན་འདུལ་བའི་གཟུགས་སུ་ཇི་ལྟར་སྟོན་ཞེ་ན། བདག་དང་གཞན་
གྱི་དཔལ་དུ་གྱུར་པས་ཤེས་རབ་ཆེན་པོའི་བློ་ དང་ ལྡན་ པ་བསྟན།
མཛེས་པར་མཛད་པས་སྒེག་འཆང་དཔལ་དང་ལྡན། དོན་མི་འགྱུར་བ་
བརྟན་པོ་ཞི་བས་མི་འདུལ་བ་ལ་བདུད་ལ་སོགས་པ་བཟློག་པའི་
381



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འཇིགས་སུ་རུང་བ་མི་སྡུག་པའི་གཟུགས་འཆང་བའོ། དེ་ཡང་གར་ལ་
མོས་པ་ལ་གར་དུ་སྟོན་པའི་ཕྱིར། ཚངས་པ་འདུལ་བའི་གར་ལག་པ་
བརྒྱར་སྤྲུལ་ཏེ་ལག་པ་བརྒྱ་བོ་ཀུན་བསྐྱོད་ཅིང་བསྒྱུར་ཏེ། གོམ་པའི་
སྟབས་ཀྱིས་གར་བྱེད་པ་དང༌། ཚོགས་གཉིས་རྫོགས་པའི་དཔལ་དང་
ལྡན་པས་ལག་པ་བརྒྱས་གང་བར་སྤྲུལ་ལ། ནམ་མཁའ་ཁྱབ་པར་གར་
བྱེད་པའི་ཚུལ་གྱིས་འགྲོ་བའི་དོན་མཛད་པ། གླིང་བཞིའི་ཁྱབ་འཇུག་
གིས་འདུལ་བ་དེའི་གཉེན་པོར་ས་ཡི་དཀྱིལ་འཁོར་གླིང་བཞི་ཡི་ཁྱོན་རི་
རབ་དང་བཅས་པ་རྐང་པ་ཡ་གཅིག་གི་མཐིལ་གྱིས་གནོན་ཏེ། གླིང་
བཞི་ཆུང་དུ་མ་སོང་། ཞབས་ཆེ་རུ་མ་སོང་ངོ༌། །གྱེན་ལ་ནི་རྐང་མཐིལ་
སེན་མོའི་ཁྱོན་གྱིས་ཀྱང་ཚངས་པའི་ཡུལ་ས་རྩེ་ནས་གནོན་ཡང་སྔ་མ་
ལྟར་ཆེ་ཆུང་དུ་མ་སོང་བའི་རྫུ་འཕྲུལ་སྟོན་ཏོ། །དོན་དམ་པ་གཅིག་པུ་
གཉིས་སུ་མེད་པ་ནི་ཆོས་ཀྱི་སྐུའི་དོན་དམ་པའི་དོན་ནི་གཞན་ཤེས་རྒྱུད་
དང་ལྡན་པའི་དངོས་པོ་འཁོར་བའི་སེམས་ཅན་རྣམས་ཀྱི་དོན་མ་ལུས་
རྣམས་ལ་ཐུགས་དགྱེས་པས་དགའ་བའོ། །དོན་དམ་པར་སྟོང་པ་ཉིད་
ལ་དགའ་ཞིང་ཆགས་པའི་བློས་ཁམས་གསུམ་གྱི་འདོད་ཆགས་རང་ག་
མའི་བློ་དང་བྲལ་བའོ། །ཤེས་རབ་ཆེན་པོས་སྲིད་པ་ལས་གྲོལ་ཡང་
ཐུགས་ རྗེས་དེར་སྤྲུལ་ནས་གདུལ་བྱ་རྣམས་སྲིད་པའི་འདོད་ཆགས་
སོགས་སྤངས་པ་ལ་འགོད་པར་མཛད་པས་སྲིད་གསུམ་གྱི་གདུལ་བྱའི་
དོན་ལ་དགའ་བ་ཆེན་པོ་སྟེ། དོན་མཛད་པའི་ཚེ་སྐུའི་གཟི་མདངས་ཅི་
382



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
འདྲ་ཞེ་ན། ཉེས་པས་མ་གོས་པའི་མཚན་མ་འོད་ཁ་དོག་སྤྲིན་དཀར་
དག་པ་བཞིན་དུ་དཀར་ཞིང་ཡེ་ཤེས་ཀྱི་འོད་ཟེར་འཕྲོ་བའི་དཔེ་འོད་
བཟང་སྟོན་ཀའི་ཟླ་བའི་འོད་ལྟ་བུས་མ་རིག་པའི་མུན་པ་སེལ་ཞིང་
གདུང་བ་ཚིམ་པར་བྱེད་པའོ། །དེ་ལས་ཀྱང་ཡེ་ཤེས་རོ་གཅིག་པའི་
རྟགས་སུ་འོད་ཁ་དོག་དྲུག་དང་ལྡན་པའི་སྐུ་མངའ་བས་ཉི་མ་འཆར་
ཀའི་དཀྱིལ་ལྟར་མཛེས་པའོ། །འགྲོ་བ་ལ་ཐུགས་ རྗེས་ཆགས་པའི་
རྟགས་སུ། སེན་མོའི་འོད་ནི་ཤས་ཆེར་དམར་བའོ། །མཐའ་གཉིས་
ལས་རྒྱལ་བའི་རྟགས་སུ་དབུ་ལ་རིན་པོ་ཆེའི་ཅོད་པན་བཟང་པོ་མཛེས་
ཤིང་ནོར་བུ་མཐོན་ཀའི་རྩེ་མོས་བརྒྱན་པའི་སྐུ་མཆོག་མཐོན་ཀ་ཆེན་པོ་
ལྟ་ བུ་ ཁ་དོག་ཅན་ འཆང་བ། འགྲོ་བའི་དོན་མཛད་པའི་རྟགས་ སུ་
ཐུགས་ ཀར་ནོར་བུ་ ཆེན་པོ་འོད་ཆགས་པའི་དཔལ་གྱིས་བརྒྱན་པ།
སངས་རྒྱས་ཀྱི་སྤྲུལ་པ་དཔག་ཏུ་མེད་པ་མངའ་བའི་རྟགས་སུ་སྤྲུལ་པ་རེ་
རེ་ལ་ཡེ་ཤེས་སེམས་དཔའ་རེ་རེ་གསལ་ཞིང་མཛེས་པས་སྤྲུལ་པའི་
རྒྱན་དང་ལྡན་པའོ། །དེ་ལྟ་བུ་ལ་ལམ་གྱི་ཁྱད་པར་ཇི་ལྟ་བུ་མངའ་ཞེ་ན།
འཇིག་རྟེན་ཁམས་བརྒྱ་ནི་མཚོན་པ་ཙམ་སྟེ་མཐའ་ཡས་པ་ཀུན་བསྐྱོད་
པར་མཛད་པའོ། །བསྐྱོད་ནས་ཅི་མཛད་ཅེ་ན། རྫུ་འཕྲུལ་གྱི་རྐང་པའི་
སྟོབས་ཆེན་པོ་བཞི་སོགས་དང་ལྡན་པའི་སྒོ་ནས་འགྲོ་དོན་མཛད་པ་སྟེ།
རྫུ་འཕྲུལ་གྱི་རྐང་པ་བཞི་ནི་འདུན་པའི་ཏིང་ངེ་འཛིན་དང་ལྡན་པའི་རྫུ་
འཕྲུལ་གྱི་རྐང་པ། སེམས་ཀྱི་ཏིང་ངེ་འཛིན་དང་ལྡན་པ་རྫུ་འཕྲུལ་གྱི་



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྐང་པ། བརྩོན་འགྲུས་ཀྱི་ཏིང་ངེ་འཛིན་དང་ལྡན་པ་རྫུ་འཕྲུལ་གྱི་རྐང་
པ། དཔྱོད་པའི་ཏིང་ངེ་འཛིན་དང་ལྡན་པ་རྫུ་འཕྲུལ་གྱི་རྐང་པའོ། །དེ་
ཉིད་ཀྱི་དོན་མི་བསྙེལ་བའི་དྲན་པ་ཆེན་པོ་འཆང་བ་སྟེ། དྲན་པ་བཞི་ནི་
ལུས་ཚོར་སེམས་ཆོས་དྲན་པ་ཉེར་བཞག་རྣམས་ཏེ་བཞི་པོ་དེ་ལ་ཡང་མ་
ཞེན་པས་ཏིང་འཛིན་རྒྱལ་ཞེས་སོ། །དེ་ལ་མཐོང་ལམ་གྱི་གནས་སྐབས་
ན་བྱང་ཆུབ་ཀྱི་ཡན་ལག་བདུན་ཏེ། དྲན་པ་ཡང་དག་བྱང་ཆུབ་ཀྱི་ཡན་
ལག་དང་། ཆོས་རྣམ་པར་འབྱེད་པ་དང༌། བརྩོན་འགྲུས་དང༌། དགའ་
བ་དང་། ཤིན་ཏུ་སྦྱངས་པ་དང༌། ཏིང་ངེ་འཛིན་དང་། བཏང་སྙོམས་
སོ། །དེ་ལྟ་བུའི་སྒོ་ནས་འགྲོ་བའི་དོན་བྱེད་པ་དང་འཕགས་པ་རྣམས་
མཉེས་པར་བྱེད་པས་མེ་ཏོག་སྤོས་ཞེས་སོ། །དེར་ཡང་མ་ཟད་དེ་བཞིན་
གཤེགས་པའི་ཡོན་ཏན་རྒྱ་མཚོ་ཙམ་གྱི་གཞིར་གྱུར་པ་རྗེ་བཙུན་ཉིད་དོ།།
གཞན་ཡང་སྒོམ་ལམ་གྱི་གནས་སྐབས་ན་ལམ་གྱི་ཡན་ལག་བརྒྱད་པ་
སྟེ། ཡང་དག་པའི་ལྟ་བ་དང༌། རྟོག་པ་དང༌། ངག་དང༌། ལས་ཀྱི་
མཐའ་དང༌། འཚོ་བ་དང༌། རྩོལ་བ་དང་། དྲན་པ་དང་། ཏིང་ངེ་འཛིན་
ཏེ་དེ་ལྟ་བུའི་ཚུལ་རིག་ནས་འགྲོ་བ་འདྲེན་པར་མཛད་དོ། །དེ་ལྟར་རིག་
པ་ནི་ཡང་དག་པར་སངས་རྒྱས་ཀྱི་ལམ་རིག་པའོ། །དོན་མཛད་པ་ལ་
སྔོན་དུ་ཐུགས་རྗེ་དགོས་པའི་ཕྱིར། སེམས་ཅན་ཀུན་ལ་བུ་གཅིག་པའི་
མ་ལྟར་ཐུགས་རྗེ་ཤས་ཆེར་ཆགས་པའོ། །འོ་ན་མཚན་མར་མི་འགྱུར་
རམ་ཞེ་ན། དོན་ནམ་མཁའ་ལྟ་བུར་མཁྱེན་པས་ཆགས་པ་རང་ག་མ་
384



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
མེད་པའོ། །དེ་ཡང་སེམས་ཅན་ཀུན་གྱི་ཡིད་ལ་ཁྱབ་པར་འཇུག་ཅིང་།
སེམས་ ཅན་ ཀུན་ གྱི་དོན་ལ་བརྩོན་འགྲུས་ ཡིད་ ལྟར་ མགྱོགས་ པར་
མཛད་དོ། །དེ་ ཡང་ དོན་ བྱ་ བའི་ ཡུལ་ མཁྱེན་ པ་ བསྟན་ པའི་ ཕྱིར།
སེམས་ཅན་ཀུན་གྱི་དབང་པོ་རབ་འབྲིང་ཐ་མ་ཤེས་ཤིང་དོན་གང་ལ་
མོས་པ་རྣམས་ཤེས་པའོ། །སྐུ་ལྟ་བས་ཆོག་མི་ཤེས་པ་སྟོན་པས་སེམས་
ཅན་ཀུན་གྱི་ཡིད་འཕྲོག་ལ། ཡིད་རྟོག་བཅས་རྟོག་མེད་དུ་བཟློག་པས་
ཀྱང་སེམས་ཅན་ཀུན་གྱི་ཡིད་འཕྲོག་པའོ། །ཕུང་པོ་ལྔའི་དོན་ཀུན་རྫོབ་
སྒྱུ་མ་ལྟ་བུར་ཤེས་ལ། དེ་ཁོ་ན་ཉིད་དུ་སྐྱེ་བ་མེད་པར་ཤེས་པའོ། །དེ་
ཡང་རྣམ་པར་དག་པའི་ཕུང་པོ་ལྔ་འཆང་བ་ནི་ཚུལ་ཁྲིམས་ཀྱི་ཕུང་པོ་
དང༌། ཏིང་ངེ་འཛིན་གྱི་ཕུང་པོ་དང༌། ཤེས་རབ་ཀྱི་ཕུང་པོ་དང༌། རྣམ་
པར་གྲོལ་བའི་ཕུང་པོ་དང༌། རྣམ་པར་གྲོལ་བའི་ཡེ་ཤེས་མཐོང་བའི་
ཕུང་པོའོ། །འོ་ན་དོན་བྱེད་པའི་ཐབས་ཇི་ལྟར་མཁྱེན་ཞེ་ན། ཁམས་
གསུམ་པ་ལས་ངེས་པར་འབྱུང་བའི་ཆོས་ཀུན་གྱི་མཐའ་ལ་སྟེ་མཐར་
ཐུག་པ་ནི་གཉིས་སུ་མེད་པའི་ཡེ་ཤེས་ཡིན་ཞིང་། དེ་ལ་རྗེ་བཙུན་ཉིད་
ངང་གིས་གནས་ཤིང༌། ངེས་པར་འབྱུང་བ་ཐོབ་པའི་ཆོས་ཀུན་སྟོན་པ་
ལ་ཡང་མཁས་པའོ། །ཉིད་ཀྱང་ངེས་འབྱུང་ཀུན་གྱི་ལམ་ལ་གནས་པའི་
ཚུལ་སྟོན་ཏེ། གདུལ་བྱ་ལ་ཇི་ལྟར་འཚམས་པར་ངེས་པར་འབྱུང་བ་
ཐོབ་ པའི་ ལམ་ཀུན་ སྟོན་ པའོ། །དེས་ གཞན་ དོན་ ཇི་ ལྟར་ མཛད་ན་
རྟེན་ཅིང་འབྲེལ་བར་འབྱུང་བ་མ་རིག་པ་ནས་རྒ་ཤིའི་བར་གྱི་ཡན་ལག་
385



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
i
བཅུ་གཉིས་ཀྱི་བདག་ཉིད་སྲིད་པའི་རྩ་བ་ནི་མ་རིག་པ་ཡིན་ཏེ། མ་རིག་
པ་འགག་ན་དེ་རྣམས་འགག་པར་འགྱུར་བའི་ཕྱིར། གཉིས་སུ་མེད་པའི་
ཡེ་ཤེས་ཆེན་པོས་མ་རིག་པ་རྩ་བ་ནས་བཏོན་པའོ། མིག་སོགས་སྐྱེ་
མཆེད་བཅུ་གཉིས་དག་པས་དག་པ་རྣམ་པ་བཅུ་གཉིས་འཆང་བའོ།།
ཡང་སྡུག་བསྔལ་ཀུན་འབྱུང་འགོག་པ་ལམ་སྟེ། བདེན་པ་བཞིའི་ཚུལ་
གྱི་རྣམ་པ་བཅུ་དྲུག་ཅན་ཏེ་དེ་དག་ཐུན་མོང་གི་ལམ་མོ། །དེས་ཀྱང་
སེམས་ཅན་རྣམས་ ཁྲིད་པར་མཛད་པའོ། །ཁྱད་པར་གྱི་ལམ་ནི་རྣམ་
པར་ཤེས་པ་ཚོགས་བརྒྱད་པོ་སྐྱེ་མེད་དུ་རྟོགས་པ་འཆང་བ་སྟེ། དེ་ཡང་།
འདི་སྐད་དུ། བརྒྱད་པོ་སྐྱེ་མེད་ཤེས་པ་ཡིས། དགོངས་པ་རྒྱལ་བ་ཀུན་
དང་མཉམ། ཞེས་པ་ལྟ་བུའོ། །ཡང་དག་པའི་བདེན་དོན་སངས་རྒྱས་
ཀྱི་སའི་ཡོན་ཏན་རྣམ་པ་བཅུ་གཉིས་དང་ཡང་ལྡན་ཏེ་རིགས་ལྔ། ཡེ་
ཤེས་ལྔ། ཤེས་རབ་དང་སྙིང་རྗེ་ཁྱད་པར་ཅན་ནོ། །དེ་ཉིད་རྣམ་པ་ནི་
ནང་སྟོང་པ་ཉིད་ལ་ སོགས་པ་བཅུ་དྲུག་ རིག དེ་ཡང་མ་རྟོགས་པ་
སེམས་ཅན་གྱི་དུས་ན། ས་སོགས་འབྱུང་བ་ལྔ་དང་། གཟུགས་སོགས་
ཕུང་ པོ་ ལྔ་ དང༌། འདོད་ཆགས་སོགས་ཉོན་མོངས་ ལྔ་དང༌། མིག་
སོགས་དབང་པོ་ལྔར་སྣང་བ་སྟེ་དོན་རྟོགས་པའི་དུས་ན་རྣམ་པ་དེ་དག་
ཀྱང་རིགས་ལྔ་ཡེ་ཤེས་ལྔར་ཤར་ཏེ། སངས་རྒྱས་ཀྱི་ཆོས་ཀྱང་དེ་དག་
ཏུ་འདུས་པས་རྣམ་པ་ཉི་ཤུ་པོ་དེ་དག་ཉིད་ཀྱིས་གྲོལ་ནས་སངས་རྒྱས་
ཀྱི་བྱང་ཆུབ་འགྲུབ་པ་ཡིན་པས་མཆོག་གོ །དེ་ཡང་འདི་སྐད་དུ། འབྱུང་
386



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
བ་ལྔ་དང་ཉོན་མོངས་ཕུང་པོ་ལྔ། དབང་པོ་རྣམ་ལྔའི་ཞེན་པ་དང་བྲལ་
ནས། རིགས་ལྔ་ཡེ་ཤེས་ལྔར་སྣང་ལ། རྫོགས་སངས་རྒྱས་པའི་བྱང་
ཆུབ་ཡིན། ཞེས་གསུངས་པ་ལྟ་བུའོ། །དེ་ལྟ་བུའི་སངས་རྒྱས་ལ་རྣམ་པ་
ཐམས་ཅད་མཁྱེན་བའི་ཡེ་ཤེས་མངའ་བས་རྣམ་པར་སངས་རྒྱས་ཀུན་
རིག་མཆོག་ཅེས་བྱའོ། །དེ་ལྟར་རིག་ནས་སངས་རྒྱས་ཀུན་གྱི་སྤྲུལ་པའི་
སྐུ་བྱེ་བ་དཔག་མེད་འགྱེད་པས་སེམས་ཅན་གྱི་དོན་མཛད་པའོ། །དེ་
ཡང་གདུལ་བྱའི་བློ་དང་འཚམས་པའི་ཐེག་པ་སྟོན་པའི་ཕྱིར། སྐད་ཅིག་
གིས་གདུལ་བྱའི་བསམ་པ་དང་བག་ལ་ཉལ་ཐམས་ཅད་མངོན་པར་
རྟོགས་ནས་དོན་མཛད་ཏེ། འོ་ན་རྟོག་བཅས་སུ་ཐལ་ལོ་ཞེ་ན། རྟོགས་
བྱེད་སེམས་ཀྱི་སྐད་ཅིག་རང་ཡང་སྐྱེ་བ་མེད་པའི་དོན་ཀུན་རིག་ནས་
ཐེག་པ་སྣ་ཚོགས་པའི་ཐབས་ཚུལ་གྱིས་འགྲོ་བའི་དོན་ལ་རྟོགས་པ་པོ་
ཞེས་བྱ་སྟེ། དེ་ཡང་གདུལ་བྱ་ཐེག་པ་གསུམ་གྱིས་འདུལ་བ་ལ། ཉན་
ཐོས་དང་། རང་རྒྱལ་དང༌། ཐེག་པ་ཆེན་པོ་བསྟན་ཏོ། ། ཡང་དག་པར་
ཐེག་པ་གཅིག་སྟེ་འབྲས་བུ་རྡོ་རྗེའི་ཐེག་པའོ། །དེ་ཡང་འབྲས་བུ་སངས་
རྒྱས་ན་ཇི་ལྟར་གནས་པ་དང་། ད་ལྟ་ཉིད་ནས་ལམ་དུ་ཁྱེར་ནས་འབྲས་
བུར་གནས་ཞེས་བྱའོ། །ཐེག་པ་འདི་ཀུན་ཡང་དག་པའི་ཐེག་པ་ལས་
གཞན་མ་ཡིན་པས་ཐེག་པ་གསུམ་གྱིས་འཁོར་བ་ལས་ངེས་པར་འབྱུང་
བར་བྱེད་པའི་རྒྱུ་བསྟན་པ་ལ་ཐེག་པ་གཅིག་གིས་བྱང་ཆུབ་ཀྱི་འབྲས་
བུར་གནས་པ་སྟོན་ནོ། །དེ་ཡང་། རྒྱུ་ལ་སྤྱོད་པ་རྒྱུ་ཡི་ཆོས། འཁོར་ལོ་
387



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཤིན་ཏུ་བསྐོར་བྱས་ནས། འབྲས་བུའི་ཐེག་པའི་ཉེ་ལམ་ཞིག དུས་
ཚིགས་ཕྱི་མར་འབྱུང་བར་འགྱུར། ཞེས་པ་ལྟ་བུའོ། །དེ་ལ་ཡང་སྤངས་
པའི་ཁྱད་པར་བསྟན་པའི་ཕྱིར། གཉིས་མེད་རྟོགས་པས་ཉོན་མོངས་
ཁམས་རྣམས་དག་པའི་བདག་ཉིད་དོ། །ལས་ངན་སློང་བྱེད་ཀྱི་སེམས་
མེད་པས་ལས་ཀྱི་ཁམས་རྣམས་ཟད་པར་བྱེད་པའོ། །འཁོར་བའི་སྤྱོད་
ཡུལ་ཇི་སྙེད་པ་རྣམས་ནི་ཆུ་བོ་དང་འདྲ་སྟེ་རྒྱུན་རིང་བ་དང་རྒྱུན་ཕྱོགས་
སུ་ཁྱེར་བར་བྱེད་པ་ཡིན་ལ། རྒྱ་མཚོ་དང་འདྲ་སྟེ་རྒལ་དཀའ་བ་དང་
མང་བའི་ཕྱིར། དེ་ཀུན་ལས་བརྒལ་ཞིང་དོན་ལ་སྦྱོར་བའི་ཡེ་ཤེས་ནི་
རྟོགས་ པ་ ལས་དབེན་པས་དགོན་པ་ལས་བྱུང་བ་ཞེས་ བྱའོ། །ཉོན་
མོངས་པའི་རྩ་བ་དྲུག་དང་ཉེ་བའི་ཉོན་མོངས་ཉི་ཤུ་དང་ཀུན་ནས་ཉོན་
མོངས་པ་སྡུག་བསྔལ་རྣམས་དང་བག་ཆགས་ས་བོན་བཅས་པ་གཏན་
ནས་སྤངས་པའོ། །དེ་ཉིད་ཐབས་དང་ཤེས་རབ་དམ་པ་དང་ཇི་ལྟར་
ལྡན་ཞེ་ན། སྙིང་རྗེ་ཆེན་པོ་དང་ལྡན་པས་ཞི་མཐར་མི་གནས་ཤིང་།
ཤེས་རབ་ཆེན་པོས་སྲིད་ལ་མི་གནས་ཏེ་ཐབས་དེ་ལྟ་བུས་དོན་ཡོད་
འགྲོ་བའི་དོན་བྱེད་པའོ། །འོ་ན་མཚན་མར་འཛིན་པ་ཅན་དུ་མི་འགྱུར་
རམ་ཞེ་ན། འདུ་ཤེས་ནི་ཡུལ་ལ་མཚན་མར་འཛིན་པ་སྟེ་སྐྱེ་བ་མེད་པར་
རྟོགས་པས་དེ་ཀུན་གྱི་དོན་ནམ་རང་བཞིན་ལ་མངོན་ཞེན་སྤངས་ཤིང་།
རྣམ་ཤེས་ཟག་བཅས་ཀྱི་དོན་ནི་སྐྱེ་མེད་དུ་རྟོགས་པས་འགག་པར་བྱེད་
པའོ། །དེ་ལྟར་རང་རྟོགས་པ་མ་ནོར་བས་གཞན་ལམ་ལ་འགོད་པའི་
388



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ཕྱིར་ སེམས་ཅན་ ཀུན་ གྱི་ ཡིད་ ཡུལ་དང་མཐུན་པར་ལྡན་ པས་ དོན་
མཛད་པའོ། །དེ་ཡང་སེམས་ཅན་ཀུན་གྱི་ཡིད་རིག་པ་དེ་སངས་རྒྱས་ཀྱི་
ཐུགས་མི་རྟོག་པར་རིག་པའི་སྒོ་ནས་མཛད་དེ། སེམས་ཅན་ཀུན་གྱི་
ཡིད་ལ་ཁྱབ་པར་གནས་ཤིང་། དེ་དག་གི་སེམས་དང་མཐུན་པར་འགྲོ་
བའི་དོན་ལ་འཇུག་སྟེ། ཞུགས་ནས་སེམས་ཅན་ཀུན་གྱི་ཡིད་ལ་ཇི་ལྟར་
འདོད་པ་བཞིན་དུ་ཚིམ་ཞིང་དགའ་བས་སིམ་པར་བྱེད་དོ། །སེམས་
ཅན་ཀུན་གྱི་ཡིད་དགའ་བ། གྲུབ་པ་དེ་ཉིད་མཐར་ཕྱིན་པར་བྱེད་ཅིང་
དེ་ཡང་འཁྲུལ་བ་མེད་པའམ། ནོར་བ་ཐམས་ཅད་རྣམ་པར་སྤངས་ནས།
དྲང་བའི་དོན་དང༌། ངེས་པའི་དོན་དང༌། ཐེག་པ་སྣ་ཚོགས་ཀྱི་དོན་
གསུམ་ལ་ཐེ་ཚོམ་མེད་པའི་བློ་གྲོས་ཀྱིས་གྲུབ་པའི་མཐའ་རྣམས་ངེས་
པར་ཤེས་པའི་ཕྱིར་རོ། །སེམས་ཅན་ཀུན་གྱི་དོན་དུ་གྱུར་པའི་ཡོན་ཏན་
སྐུ་གསུང་ཐུགས་གསུམ་གྱི་བདག་པོར་གྱུར་པའོ། །འདི་ཉིད་ལས་ཀྱང་
སངས་རྒྱས་ཀུན་གྱི་ཐུགས་ལ་གནས། སངས་རྒྱས་ཀུན་གྱི་སྐུ་ཆེ་བ།
སངས་རྒྱས་ཀུན་གྱི་གསུང་ཡང་ཡིན། ཞེས་འབྱུང་ངོ༌། །རྒྱུའི་དུས་ན་
ཕུང་ པོ་ ལྔའི་ དོན་ ལ་ དུས་ གསུམ་ དུ། སྐད་ཅིག་ མའི་ རིགས་ པས་
གཞིགས་ནས་ཐམས་ཅད་བྱེ་བྲག་ཕྱེད་དེ་མུ་སྟེགས་ཀྱི་བདག་པོ་ལ་
སོགས་པ་བྱེད་དེ། འབྲས་བུའི་དུས་ན་དེ་ཁོ་ན་ཉིད་ཐུགས་སུ་ཆུད་པ་ལ་
རིམ་པ་ཡོད་པ་མ་ཡིན་པས་སྐད་ཅིག་གཅིག་གིས་ཀྱང་རྫོགས་སངས་
རྒྱས་ཏེ། འདི་ནི་ལས་འཕྲོ་དང་དབང་པོའི་མཆོག་ཏུ་གྱུར་པ་ལ། བྱེད་
389



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
རྩོལ་གྱི་སྤྲོས་པ་བཅད་དེ་དེ་བཞིན་ཉིད་བསྒོམ་པའི་ལམ་ཉེ་བར་སྟོན་ནོ།
།དེ་ཡང་བྱེད་རྩོལ་གྱི་སྤྲོས་པ་བཅད་པ་ནི་འདི་སྐད་དུ། ཤེས་རབ་དམ་
པས་མ་ཟིན་པའི། ལམ་གྱི་དགེ་བའི་སྟེགས་བཅས་ཀྱང་། མཐོ་རིས་ལྷ་
དང་མི་རུ་སྐྱེ། སྐྱེ་ཤི་མེད་པའི་ས་མི་ཐོབ། ཅེས་པ་ལྟ་བུའོ། །སངས་
རྒྱས་ཀུན་གྱི་རང་བཞིན་མཉམ་ཞིང་ཐུགས་རྗེས་འགྲོ་དོན་མཛད་པར་
མཉམ། མཛད་ལུགས་མི་མཉམ། སྐུ་བོང་ཚེ་ཚད་ཚུལ་དང་རིགས་མི་
མཉམ་པར་སྣང་ངོ༌། །དེ་ཡང་རང་བཞིན་སྐྱེ་བ་མེད་པར་འཆར་བར་
མཛད་དོ། །ཆོས་ཀྱི་སྐུ་ལ་ཟག་བཅས་ཀྱི་ལུས་མེད་པས་ཡེ་ཤེས་ཀྱི་
བདག་ཉིད་ཟག་པ་མེད་པའི་ཡོན་ཏན་གྱི་རྟེན་དུ་གྱུར་པའི་ལུས་ཏེ་དེའི་
བྱིན་རླབས་ལས། ལོངས་སྤྱོད་རྫོགས་པའི་སྐུ་ལུས་ཀྱི་མཆོག་ཏུ་འབྱུང་
ངོ༌། །ལུས་ཐམས་ཅད་ཀྱི་མཐའ་ནི་སྐྱེ་མེད་དུ་རྟོགས་པ་པོ་སྟེ། དེ་ལས་
སྤྲུལ་པའི་སྐུའི་གཟུགས་རྣམས་སྣ་ཚོགས་ཀུན་ཏུ་སྟོན་པས། ནོར་བུ་
ཆེན་པོ་རིན་ཆེན་ཏེ་འདོད་འབྱུང་དབང་གི་རྒྱལ་པོ་ལྟར་གདུལ་བྱའི་
འདོད་པ་སྐོང་བས་རབ་ཏུ་གྱུར་པའམ་ཏོག་ཅེས་བྱའོ། །དེ་ཡང་ལོངས་
སྐུ་ནི། རྣམ་པ་ངེས་པ། གནས་ངེས་པ། འཁོར་ངེས་པ། ཆོས་ངེས་པ།
དུས་ངེས་པ་སྟེ་ངེས་པ་ལྔ་དང་ལྡན་ལ། སྤྲུལ་སྐུ་ནི་རྣམ་པ་གནས་འཁོར་
ཆོས་དུས་ཐམས་ཅད་མ་ངེས་པའོ། །ད་ནི་བྱ་བ་གྲུབ་པའི་ཡེ་ཤེས་ཀྱི་སྒོ་
ནས་འཇམ་དཔལ་ཡེ་ཤེས་སེམས་དཔའི་མཚན་བསྟན་པར་བྱ་སྟེ། དེ་
ཡང་འཕྲིན་ལས་ཀྱི་རྒྱུ་གང་ཞེ་ན། ཆོས་ཀྱི་སྐུ་གཉིས་མེད་ནི་སངས་རྒྱས་
390



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ། །
ཀུན་གྱིས་རྟོགས་པར་བྱ་བའི་ཆོས་ཆེན་པོ་ཡིན་ལ། དེ་རྟོགས་ནས་
སངས་རྒྱས་ཀྱི་བྱང་ཆུབ་བླ་ན་མེད་པའོ། །ཐབས་དང་ཤེས་རབ་ཁྱད་
པར་ཅན་གྱི་གསང་སྔགས་ལས་བྱུང་བའི་ཆོས་ཀྱི་ངོ་བོ་ཉིད་བརྗོད་དུ་
མེད་པས་ཡི་གེ་མེད་པའོ། །རྒྱུ་ཆེ་བ་གསང་སྔགས་ཆེན་པོ་ལས་འབྲས་
བུ་ཆེ་བ་སྐུ་གསུང་ཐུགས་ཀྱི་རིགས་གསུམ་ལྷུན་གྱིས་གྲུབ་པ། དེས་
གསང་སྔགས་ཀྱི་དོན་བསྐྱེད་པའི་རིམ་པ་དང་། རྫོགས་པའི་རིམ་པ་
ཀུན་གཞན་གྱི་རྒྱུད་ལ་བསྐྱེད་པ་པོ་ཞེས་བྱའོ། །དོན་དམ་པར་ཐིག་ལེ་
ནི་ཆོས་ཉིད་མི་འགྱུར་བ། དེ་ཁྱབ་ཅིང་གདལ་བ་ཆེན་པོ་ངོ་བོ་ཚིག་གིས་
བརྗོད་དུ་མེད་པས་ཡི་གེ་མེད་ པའོ། །སྟོང་པ་ཆེན་པོ་ཆོས་ཀྱི་སྐུ་དེ་
ཉིད་ལས་དེ་བཞིན་གཤེགས་པ་ལྔའི་ས་བོན་ཡི་གེ་ལྔ་མ་འགགས་པར་
ཤར་བ་ནི་ཨོ་ཨཱཧཱུྃ་སྭཱ་ཧཱ་ལྔའོ།། ཐིག་ལེ་སྟོང་པ་སྐྱེ་བ་མེད་པ་ལས་ཡི་གེ་
བརྒྱ་སྟེ། དེ་ལ་བརྟེན་ནས་སྒྲུབ་ཐབས་འབྱུང་བ་སྟེ། དོན་དུ་ན་ཆོས་ཀྱི་
སྐུ་ལ་ཕྱོགས་རིས་མེད་ཅིང་འགགས་པ་མེད་པའི་མཐུའོ། །འོ་ན་ཐུགས་
ཀྱི་སྤྲུལ་པ་གང་ཞེ་ན། ཀུན་རྫོབ་ཏུ་མཚན་དང་དཔེ་བྱད་ལ་སོགས་ཏེ་
སྣོད་བཅུད་ཀྱི་རྣམ་པ་ཀུན་དང་ལྡན་ལ་དོན་དམ་པར་སྣང་བའི་ངོ་བོ་
ཉིད་མེད་པས་རྣམ་པ་མེད་པའོ། །དབྱངས་ཀྱི་ཡི་གེ་བཅུ་དྲུག་གི་ཕྱེད་
བརྒྱད་དང་བརྒྱད་ཀྱི་ཕྱེད་ཐིག་ལེ་ཅན་ནི་ཡི་གེ་བཞི་སྟེ་ཨ་ཨཱ་ཨོ་ཨཱ་ཞེས་
པའོ། །དེ་བཞི་ནི་མཚོན་བྱེད་དུ་གྱུར་པ་ཡིན་ཏེ། ཅི་མཚོན་ན། རྣམ་
པར་ཐར་པའི་སྒོ་བཞི་མཚོན་ཏེ། སྟོང་པ་ཉིད་ཀྱི་རྣམ་པར་ཐར་པ་དང་།
391



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
མཚན་མ་མེད་པའི་རྣམ་པར་ཐར་པ་དང་། སྨོན་པ་མེད་པའི་རྣམ་པར་
ཐར་པ་དང༌། ཐབས་ལ་མཁས་པའི་རྣམ་པར་ཐར་པའོ། །དེ་ཡང་སྟོང་
པ་ཉིད་ཀྱིས་ནི་དངོས་པོ་ལས་འབྱིན་པར་བྱེད་དོ། །མཚན་མ་མེད་པས་
ནི་མཚན་མ་ཕྲ་མོའི་ཞེན་པ་ལས་ཀྱང་འབྱིན་བར་བྱེད་དོ། །སྨོན་པ་མེད་
པས་ནི་འབྲས་བུ་རེ་སྨོན་གྱི་མཐའ་ལས་འབྱིན་པར་བྱེད་པའོ། །ཐབས་
ལ་མཁས་པས་ནི་ཐབས་དམན་ཞིང་མི་མཁས་པ་རྣམས་ལས་འབྱིན་
པར་བྱེད་དོ། །དེ་བཞི་ཡང་སྤྲོས་པ་ཕྱོགས་རེ་བཅད་པའི་ཡེ་ཤེས་ཀྱི་ཆ་
ནས་བཞིར་བཤད་ཀྱིས། དོན་དུ་ན། ཐིག་ལེ་ཆེན་པོ་ཡི་གེ་མེད་པའོ།
།ཡང་སྤྱི་བོ་བདེ་བ་ཆེན་པོའི་འཁོར་ལོ་ན། བྱང་ཆུབ་ཀྱི་སེམས་ཐིག་ལེ་
ཆ་བཅུ་དྲུག་ཏུ་གནས་ཏེ། དེ་ལས་ཀྱི་ཕྱག་རྒྱའི་ཐབས་ཀྱི་བྱེ་བྲག་རྣམས་
ལ་བརྟེན་ཏེ། སྤྱི་བོ་བདེ་ཆེན་གྱི་འཁོར་ལོའི་ཐིག་ལེ་བཅུ་དྲུག་པོ་བཞུ་
བའི་ཐིག་ལེ་ཕྱེད་བརྒྱད་པོ་སྙིང་ག་ཆོས་ཀྱི་འཁོར་ལོར་ཕབ། དེ་བཞུ་
བའི་ཕྱེད་ལྟེ་བ་སྤྲུལ་པའི་འཁོར་ལོར་ཕབ། དེའི་ཕྱེད་གསང་བ་བདེ་
སྐྱོང་གི་འཁོར་ལོར་ཕབ་སྟེ། གཉིས་ཤོར་གཉིས་མཉམ་གྱི་དུས་སུ་ངོས་
བཟུང་ངོ༌། །དེ་ཡང་དང་ཡང་དུ་གོམས་པར་བྱས་པས་མཐར་དེའི་ཞེན་
པ་བག་ཙམ་ཡང་བྲལ་ཏེ་ཐིག་ལེ་ཆེན་པོ་ཡི་གེ་མེད་པ་རྟོགས་པར་
འགྱུར་རོ། །དེ་ཡང་ཇི་སྐད་དུ། ཟབ་མོ་རྣམ་པར་ཐར་པ་བཞིས། རྣོན་
པོའི་དོན་དུ་བཤད་པ་ཡིན། འཁོར་ལོ་བཞིན་དུ་བསྐོར་བྱེད་པ། རྟུལ་
པོའི་དོན་དུ་ཤེས་པར་བྱ། ཞེས་འབྱུང་ངོ༌། །དེ་ལྟར་བསྒོམ་པས་རྣམ་
392



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
རྟོག་གི་ཡན་ལག་མེད་པའི་ཕྱིར་བརྗོད་པའི་རྩིས་ལས་འདས་པའོ།
།བསམ་གཏན་བཞི་བ་ཤེས་རབ་ཀྱི་མཐར་ ཕྱིན་པའི་རྩེ་མོ་ཅན་ཏེ་
བསམ་གཏན་བཞི་ཤེས་པ་དང་། རང་ཉིད་ཀྱང་བསམ་གཏན་དང་ལྡན་
ཞིང་གཞན་གྱི་བསམ་གཏན་གྱི་ཡན་ལག་བཅོ་བརྒྱད་ཀུན་ཤེས་ཤིང༌།
དེ་ཡང་འདོད་པའི་ཁམས་ནི་ལྷག་མཐོང་ཤས་ཆེ་བས་བསམ་གཏན་
སོགས་ཤེས་པའོ། །གཞན་ཡང་དཔའ་བར་འགྲོ་བའི་ཏིང་ངེ་འཛིན་དང༌།
རིན་ཆེན་ཕྱག་རྒྱའི་ཏིང་ངེ་འཛིན་དང་། སེང་གེ་རྣམ་པར་བསྒྱིངས་བའི་
ཏིང་ངེ་འཛིན་དང༌། ཟླ་བའི་རྒྱལ་མཚན་དཔལ་ཞེས་བྱ་བའི་ཏིང་ངེ་
འཛིན་ལ་སོགས་པའི་ཏིང་འཛིན་བརྒྱ་རྩ་གཅིག་ཀྱང་རིག་པ་དང་གང་
ཟག་གི་བསམ་པ་དང་བག་ལ་ཉལ་དང་སྐྱེ་གནས་ཀྱི་རྒྱུད་ཀྱིས་བསྡུས་
པ་རྣམས་ཀྱང་རིག་ཅིང་མཁྱེན་པའོ། །འོ་ན་ལོངས་སྐུའི་མཚོན་པ་ཅི་ཞེ་
ན། ཏིང་འཛིན་ལུས་ཅན་ཆོས་ཀྱི་སྐུ་སྟེ། སྐུ་དེ་ཉིད་ཀྱི་རྟེན་བྱེད་ཅིང་
ལུས་ཀྱི་མཆོག་དེ་ནི་གཞིའོ། །དེ་ལས་ཐེག་པ་ཆེན་པོའི་ཆོས་ལ་ལོངས་
སྤྱོད་རྫོགས་སྐུ་ཀུན་གྱི་རྒྱལ་པོ། སྐུ་རྣམ་པར་སྣང་མཛད་དུ་སྣང་སྟེ། དེ་
ཡང་ངེས་པ་ལྔ་དང་ལྡན་ཞིང་། འཁོར་ལོས་བསྒྱུར་བའི་རྒྱལ་པོ་ལྟ་བུར་
བཞུགས་པ་སྟེ། དེ་ཡང་། ཐེག་ཆེན་ཉེ་བར་ལོངས་སྤྱོད་ཕྱིར། ཐུབ་པའི་
ལོངས་སྤྱོད་རྫོགས་སྐུར་འདོད། ཅེས་པ་ལྟ་བུའོ། །དེ་ལ་སྤྲུལ་པའི་སྐུའི་
མཛད་སྤྱོད་ཅི་ཞེ་ན། དེ་ཡང་རྒྱལ་བ་སྤྲུལ་པའི་སྐུ་སྟེ་འཁོར་རིགས་དྲུག་
གི་སེམས་ཅན་དང་། ཉན་རང་རྣམས་ལ་གསུང་གི་མཛད་སྤྱོད་རྣམ་པར་
393



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
དག་པའི་སྒོ་ནས་ཆོས་ཀྱི་འཁོར་ལོ་བསྐོར་བར་མཛད་དེ་སྤྲུལ་སྐུ་མ་
དག་པ་ལས་མཆོག་ཏུ་གྱུར་པས་སྤྲུལ་པའི་སྐུ་ཡི་མཆོག་སྟེ། སངས་རྒྱས་
སྤྲུལ་པའི་སྐུ་རྣམ་པར་གཟིགས་སོགས་སྟོང་རྩ་གཉིས་ཀྱི་རྒྱུད་འཆང་
བའོ། །སྤྲུལ་ནས་གང་དུ་འགྱེད་ཅེ་ན། ཕྱོགས་བཅུར་སྤྲུལ་པ་སྣ་ཚོགས་
འགྱེད་དོ། བཀྱེས་ནས་དོན་ཅི་མཛད་ཅེ་ན། ཇི་ལྟར་འཚམས་པ་བཞིན་
འགྲོ་བའི་དོན་བྱེད་པའོ། །གཞན་འཕྲུལ་དབང་བྱེད་ལ་སོགས་པ་ལྷ་
དང༌། ལྷ་ཡི་དབང་པོ་ཁྱབ་འཇུག ལྷ་ཡི་ལྷ་ཚངས་པ་དང༌། ལྷ་ཡི་
དབང་པོ་བརྒྱ་བྱིན་དང་། ལྷ་མིན་བདག་པོ་ཐག་བཟང་རིས་དང་། འཆི་
མེད་དབང་པོ་འཐབ་བྲལ་སོགས་ཀྱི་རྒྱལ་པོ་དང༌། ལྷ་ཡི་བླ་ནི་གཞན་
འཕྲུལ་ དབང་ བྱེད། འཇོམས་ བྱེད་ ནི་ དྲག་ པོ་ འཇིགས་ བྱེད་ དང༌ །
འཇོམས་བྱེད་དབང་ཕྱུག་པོ་ནི་མ་ཧཱ་དེ་བའོ། དེ་རྣམས་ཀྱིས་འདུལ་བ་
ལ་དེ་རྣམས་སུ་སྤྲུལ་ནས་དོན་མཛད་དོ། །ཆོས་ཀྱི་སྦྱིན་པའི་ཚུལ་ནི།
སྲིད་པ་ནི་ཉེས་པའི་འབྱུང་གནས་ཡིན་ཏེ། དགོན་པ་ནི་དེ་ལས་དབེན་
པའོ། །དེ་ལས་བརྒལ་ཏེ་དོན་གཉིས་མེད་རྟོགས་པས་སྲིད་ཞི་གཉིས་
ལས་གྲོལ་བའོ། །སྟོན་པ་གཅིག་པུ་འགྲོ་བའི་སྟོན་པར་གྱུར་པས་ན་བླ་
མ། འཇིག་རྟེན་ཕྱོགས་བཅུར་ཆོས་ཀྱི་སྦྱིན་པ་རབ་ཏུ་གྲགས་པ་དང་
ལྡན་པའི་ཆོས་ཀྱི་སྦྱིན་བདག་ཆེ་བ་པོ་དེ་ཡང་རློམ་པ་ལྟ་བུ་མ་ཡིན་ཏེ།
བྱམས་པའི་གོ་ཆ་སྲ་བ་གོན་ནས་ཆས་པ་སྟེ། སྙིང་རྗེ་ཡི་ནི་ཡ་ལད་ཁྲབ་
བགོས་པའོ། །དེ་ལ་མཚོན་ཆ་ནི་ཉོན་མོངས་པ་གཅོད་པ་ཤེས་རབ་ཀྱི་
394



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
རལ་གྲི་དང་ཐབས་ཤེས་འདུ་འབྲལ་མེད་པའི་མདའ་གཞུ་ཐོགས་ནས།
ཉོན་མོངས་དང་མི་ཤེས་པའི་གཡུལ་ངོ་སེལ་ལོ། །མཐུ་སྟོབས་ལྡན་པས་
དཔའ་བོ་གང་ལས་དཔའ་ན་བདུད་དགྲ་རུ་གྱུར་པ་བདུད་སྡེའི་གཤེད་
བདུད་རྣམས་འདུལ་བ་སྟེ། བདུད་བཞིའི་འཇིགས་པ་ཐམས་ཅད་སེལ་
བར་བྱེད་པ། ཕྱོགས་གཅིག་སེལ་བ་ཙམ་མ་ཡིན་པ་བདུད་ཀྱི་དཔུང་སྡེ་
དང་བཅས་པ་རྣམས་ཕམ་པར་བྱེད་པ། དེ་གང་སེམས་སྐྱེ་བ་མེད་པ་
རྟོགས་པས་ཉོན་མོངས་པའི་བདུད་བཅོམ། སེམས་ཉིད་ལ་རྒས་རྒུད་
མེད་པས་ཕུང་པོའི་བདུད་བཅོམ། སེམས་ཉིད་ལ་སྐྱེ་ཤི་མེད་པས་འཆི་
བདག་གི་བདུད་བཅོམ། སེམས་ཉིད་རྟོགས་པས་ཐེ་ཚོམ་དང་བྲལ་ཏེ་
ལྷའི་བུའི་བདུད་བཅོམ། དེ་ཡང་ཇི་སྐད་དུ། གལ་ཏེ་བདུད་ཀྱི་ཚོགས་ནི་
བྱེ་བ་དག སངས་རྒྱས་སྐུར་བསྒྱུར་བར་ཆད་སྨྲ་བྱས་ཀྱང་། ཆོས་ལ་
མཁས་པས་ཆོས་ཉིད་རབ་ཐོབ་སྟེ། དེ་དག་བྱང་ཆུབ་ལས་ནི་བཟློག་མི་
ནུས། ཞེས་པ་ལྟ་བུའོ། །དེ་ལྟ་བུ་དེ་མཆོད་འོས་སུ་བསྟན་པའི་ཕྱིར།
རྫོགས་པའི་སངས་རྒྱས་ཐམས་ཅད་ཀྱི་བདག་ཉིད་འཇིག་རྟེན་པ་རྣམས་
ཐར་པའི་གནས་སུ་འདྲེན་པས། མཆོད་པར་འོས་པ། བསྟོད་པའི་འོས་
སུ་གྱུར་པ། ཕྱག་བྱ་བ་དང་སྐུ་གཟུགས་བྲིས་ཏེ་མཆོད་པ་ལ་སོགས་པ་
དག་གི་གནས་སུ་གྱུར་པ། རྟག་ཏུ་རི་མོར་བྱ་བའི་འོས། བཀུར་འོས་
ཡོན་ཏན་བསྒྲགས་ཏེ་རྗེད་པར་བྱ་བའི་མཆོག ཕྱག་བྱར་འོས་པ་བླ་མའི་
རབ་ཏུ་གྱུར་པའོ། །དེའི་མཁྱེན་པའི་བྱེ་བྲག་ཅི་འདྲ་ཞེ་ན། འཇིག་རྟེན་
95



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གསུམ་པོ་མཁྱེན་པའི་གོམ་སྟབས་གཅིག་གིས་བགྲོད་ལ། རྟགས་རྫུ་
འཕྲུལ་གྱི་གོམས་པས་བགྲོད་པའོ། །ནམ་མཁའ་ལྟར་ཆོས་ཀྱི་སྐུ་མཐའ་
མེད་པར་རྟོགས་པས་ཉོན་མོངས་པ་རྣམ་པར་གནོན་པར་བྱེད་དོ། །དེ་
ལས་ཕྱི་སྡེ་སྣོད་གསུམ་རིག་ལ། ནང་དུ་སྐུ་གསུང་ཐུགས་གསུམ་རིག་སྟེ་
བདག་གཞན་གྱི་དྲི་མ་དང་བྲལ་བས་གཙང་མ་དག་པ་སྟེ། གཞན་ཡང་
མངོན་ཤེས་དྲུག་ལྡན་རྗེས་དྲན་དྲུག་དང་ལྡན་པའོ། །ཤེས་རབ་དམ་པ་
ཇི་ལྟ་བུ་ཞེ་ན། བྱང་ཆུབ་སེམས་དཔའ་ནི་རང་དོན་ཡིན་ལ། སེམས་
དཔའ་ཆེ་གཞན་དོན་ནོ། །དེ་ཡང་བྱང་ཆུབ་ནི་ནམ་མཁའ་ལྟ་བུའི་ཆོས་
སྐུ་ལ། སེམས་དཔའ་ནི་དེ་རྟོགས་པར་འདོད་པའི་འདུན་པ་ཡོད་པ་དང་།
གཞན་གྱི་དོན་ལ་དཔའ་བའོ། །དེ་ཡང་འདི་སྐད་དུ། བྱང་ཆུབ་ནམ་
མཁའི་མཚན་ཉིད་དེ། ཀུན་ཏུ་རྟོག་པ་ཐམས་ཅད་སྤངས། གང་ཞིག་དེ་
རྟོགས་འདོད་པ་དེ། བྱང་ཆུབ་སེམས་དཔའ་ཞེས་བྱའོ། །ཞེས་པ་ལྟ་
བུའོ། །དེ་ཡང་རྫུ་འཕྲུལ་ཆེན་པོའི་འཇིག་རྟེན་ལས་འདས་པའོ། །ཤེས་
རབ་ཕ་རོལ་ཕྱིན་པའི་མཐའ་སྟེ། མཐར་ཐུག་པ་ནི་དེ་ཁོ་ན་ཉིད་བསམ་
གྱིས་མི་ཁྱབ་པའི་གནས་ལུགས་ཏེ་རྣམ་པར་མི་རྟོག་པའི་ཤེས་རབ་
ཀྱིས་ནི་དེ་ཉིད་ཐོབ་པའང་རྟོགས་པར་བྱེད་དོ། །དེ་ཉིད་དཔེ་ལས་
འདས་པར་བསྟན་པའི་ཕྱིར། ཇི་ལྟ་བ་བདག་གི་དོན་རིག ཇི་སྙེད་པ་
གཞན་གྱི་དོན་རིག་པས་ཐམས་ཅད་མཁྱེན་པ་སྟེ། དེའི་སྒོ་ནས་ཀུན་ལ་
ཕན་པར་མཛད་པའི་གང་ཟག་ལྟར་སྤྲུལ་ཡང་གང་ཟག་སུ་མ་གྲུབ་པ་སྒྱུ་
396



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
མ་ལྟ་བུའི་རྣམ་པར་འཕྲུལ་པ་ནི་མཆོག་ཅེས་བྱའོ། །ཅུང་ཟད་དུ་ཡང་
མཉམ་པ་མེད་པས་དཔེར་བྱ་ཀུན་ལས་འདས་པ་སྟེ། ཤེས་པར་བྱེད་དང
་ཤེས་པར་བྱ་བའི་བདག་པོ་མཆོག་ཏུ་གྱུར་པ། གང་གི་སྒོ་ནས་ཤེས་
པར་བྱེད་ཅེ་ན། རྗེ་བཙུན་ཉིད་སངས་རྒྱས་ཀྱི་གཙོ་བོ་གྱུར་པས་གཙོ་བོ་
ཆོས་ཀྱི་སྦྱིན་བདག་ཅེས་བྱ་སྟེ། དེས་ཕྱག་རྒྱ་བཞི་པོའི་དོན་སྟོན་པ་སྟེ།
དེ་ཡང་བཀའ་རྟགས་ཀྱི་ཕྱག་རྒྱ་བཞི་ནི་ཐེག་དམན་གྱིས། མི་རྟག་སྡུག་
བསྔལ་སྟོང་བ་བདག་མེད་དོ། །དེ་ཡང་མི་རྟག་སྡུག་བསྔལ་སྟོང་དང་
བདག་མེད་པ་དེ་ནི་རྫོགས་སངས་རྒྱས་ཀྱིས་གསུངས་པའི་ཆོས། ཞེས་
འབྱུང་ངོ༌། །འདི་ཉིད་ལས་ཀྱང་། བདེན་བཞིའི་ཚུལ་གྱི་རྣམ་པ་ཅན།
ཞེས་འབྱུང་ངོ༌། ཐེག་ཆེན་གྱི་དབང་དུ་བྱས་ན་བཀའ་ལ་སྣང་། དོན་དང་
མཐུན། རིགས་པ་དང་འཐད། གཏན་ཚིགས་ཀྱི་རྒྱས་འཐད་པའོ། །དེ་
ཡང་། བཀའ་དོན་རིགས་པ་གཏན་ཚིགས་དང༌། སྣང་དང་མི་འགལ་
རྒྱས་འཐད་ཡིན། ཞེས་པ་ལྟ་བུའོ། །དེ་ལ་ལྷའི་སྐུ་ཕྱག་རྒྱ་ཆེན་པོ་བཞི་
ནི། སྐུ་ཕྱག་རྒྱ་ཆེན་པོ། གསུང་ཆོས་ཀྱི་ཕྱག་རྒྱ། ཐུགས་དམ་ཚིག་གི་
ཕྱག་རྒྱ། འཕྲོ་འདུ་ལས་ཀྱི་ཕྱག་རྒྱའོ། །གདུལ་བྱ་ལམ་གྱི་ཕྱག་རྒྱ་བཞི་
ནི། ལས་ཀྱི་ཕྱག་རྒྱ། ཆོས་ཀྱི་ཕྱག་རྒྱ། ཕྱག་རྒྱ་ཆེན་པོ། དམ་ཚིག་གི་
ཕྱག་རྒྱའོ། །དེ་ལྟར་སྟོན་པ་ནི་འགྲོ་བའི་བསྙེན་བཀུར་བའི་གནས་ཀྱི་
མཆོག་གོ །ངེས་པར་འབྱུང་བྱེད་ཐེག་པ་གསུམ་པོ་བགྲོད་པ་རྣམས་ཀྱི་
འབྲས་བུ་དོན་གྱི་མཐར་ཐུག་པ་ནི། དོན་གྱི་དམ་པ་སྒྲིབ་པ་གཉིས་དག་
397



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
པས་རྣམ་པར་དག་ལ་བདག་དང་གཞན་གྱི་དཔལ་དུ་གྱུར་ཏེ། འཇིག་
རྟེན་གསུམ་ན་སྐལ་བ་བཟང་པོ་མཆོག་ཏུ་གྱུར་པས་ཆེ་བའོ། །དེ་ལྟ་
བུའི་སྟོན་པ་དེ་གང་ཞེ་ན། ཚོགས་གཉིས་རྫོགས་ཤིང་བདག་གཞན་གྱི་
དཔལ་དུ་གྱུར་པ་ནི་དཔལ་ལྡན་ཆོས་དང་ཟང་ཟིང་གི་འབྱོར་བ་ཀུན་
སྟེར་བར་བྱེད་པ་སྟེ། འཇམ་དཔལ་དཔལ་དང་ལྡན་པའི་མཆོག་ཅེས་
བྱའོ། །ད་ནི་འཇམ་དཔལ་ཡེ་ཤེས་སེམས་དཔའ་ལ་བསྟོད་པ་བསྟན་
པའི་ཕྱིར། དེ་ཡང་འདིས་ནི་ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་
བསྟོད་པ་སྟེ་མཆོག་ཏུ་གྱུར་པའི་ཆོས་ཀྱི་དབྱིངས་གཞན་ལ་སྦྱིན་པར་
བྱེད་པ་པོ། སྐུ་གསུང་ཐུགས་རྡོ་རྗེ་དབྱེར་མི་ཕྱེད་པའི་མཆོག་རྗེ་བཙུན་
འཇམ་དཔལ་ཁྱོད་ལ་འདུད་དོ། །ཡང་དག་པའི་མཐར་གྱུར་པ་ནི་སྐྱེ་བ་
མེད་པ་ཁྱོད་ལ་འདུད། སྟོང་པ་ཉིད་ཀྱི་དོན་རྟོགས་པ་ལས་བྱུང་བ་ཁྱོད་
ལ་འདུད་དོ། །སངས་རྒྱས་རྣམས་ཀྱི་བྱང་ཆུབ་ཀྱི་དམ་པ་ཡིན་པས་ཁྱོད་
ལ་འདུད། ད་ནི་མེ་ལོང་ལྟ་བུའི་ཡེ་ཤེས་ཀྱི་སྒོ་ནས་བསྟོད་པ་བསྟན་
པའི་ཕྱིར། སངས་རྒྱས་ཀྱི་ཡེ་ཤེས་མེ་ལོང་ལྟ་བུའི་ཆོས་ཀྱི་དབྱིངས་ལ་
གནས་ཤིང་ཆགས་པ་ཁྱོད་ལ་འདུད་དོ། །སངས་རྒྱས་རྣམས་ཀྱི་ཐུགས་
རྗེས་འགྲོ་བ་འདྲེན་པར་འདོད་ པ་ ཁྱོད་ལ་ ཕྱག་འཚལ་འདུད་དོ། །
སངས་རྒྱས་ཀྱི་ཡེ་ཤེས་མེ་ལོང་ལྟ་བུས་ཆོས་ཀྱི་དབྱིངས་རྟོགས་པས་
དགྱེས་པ་ཁྱོད་ལ་འདུད་དོ། །སངས་རྒྱས་ཀྱི་དབྱིངས་དང་ཡེ་ཤེས་
གཉིས་སུ་མེད་པ་ལ་རོལ་བ་ཁྱོད་ལ་ཕྱག་འཚལ་འདུད་དོ། །ད་ནི་སོ་
398



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
སོར་རྟོགས་པའི་ཡེ་ཤེས་ཀྱི་སྒོ་ནས་བསྟོད་པ་བསྟན་པའི་ཕྱིར། སངས་
རྒྱས་ཀྱི་དེ་ཁོ་ན་ཉིད་ཁོང་དུ་ཆུད་པས་མཉེས་ནས་འཛུམ་པ་ཁྱོད་ལ་
འདུད། སངས་རྒྱས་འགྲོ་བའི་དོན་མཛད་པ་ལ་དགྱེས་ནས་བཞད་ལ་
ཕྱག་འཚལ་འདུད། སངས་རྒྱས་གསུང་ཉིད་ཀྱི་སྒོ་ནས་གདུལ་བྱ་ལ་སྣ་
ཚོགས་སུ་ཆོས་སྟོན་པ་ཁྱོད་ལ་འདུད། སངས་རྒྱས་ཀྱིས་འགྲོ་བའི་དོན་
ལ་ཆོས་སྟོན་པར་མཛད་ཀྱང་ཐུགས་མཉམ་པ་ཉིད་ལས་མ་གཡོས་པ་
ཁྱོད་ལ་ཕྱག་འཚལ་འདུད་དོ། །ད་ནི་མཉམ་པ་ཉིད་ཀྱི་ཡེ་ཤེས་ཀྱི་སྒོ་
ནས་བསྟོད་པ་བསྟན་པའི་ཕྱིར། ཆོས་ཐམས་ཅད་དངོས་པོ་མེད་པ་
རྟོགས་པ་ལས་བྱུང་བ་ཁྱོད་ལ་འདུད། སངས་རྒྱས་འགྲོ་བའི་དོན་དུ་
འཇིག་རྟེན་དུ་འབྱུང་བ་ཁྱོད་ལ་འདུད། ཆོས་ཉིད་ནམ་མཁའ་ལྟ་བུ་
རྟོགས་པ་ལས་ཆེ་བའི་ཡོན་ཏན་ཐམས་ཅད་བྱུང་བ་ཁྱོད་ལ་འདུད་དོ།།
མཉམ་པ་ཉིད་ཀྱི་ཡེ་ཤེས་ལས་བྱུང་བའི་འཇམ་དཔལ་ཁྱོད་ལ་འདུད་དོ།།
ད་ནི་བྱ་བ་གྲུབ་པའི་ཡེ་ཤེས་ཀྱི་སྒོ་ནས་བསྟོད་པའི་ཕྱིར། སྒྱུ་མ་ལྟ་བུའི་
རྣམ་འཕྲུལ་ཐམས་ཅད་ཐབས་དང་ཤེས་རབ་དྲྭ་བ་ལྟ་བུར་འབྲེལ་བས་
མེད་པ་སྤྲུལ་ཞིང་ཡོད་པ་བསྒྱུར་བ་ཁྱོད་ལ་འདུད། འགྲོ་བའི་དོན་དུ་
སངས་རྒྱས་ཀྱི་གསུང་ཐུགས་ཀྱི་རོལ་པ་སྣ་ཚོགས་སྟོན་པ་ཁྱོད་ལ་འདུད།
ཡོན་ཏན་ཐམས་ཅད་དང་ལྡན་ཞིང་ཡོན་ཏན་ཐམས་ཅད་ཀྱིས་གཞན་
དོན་གྲུབ་པར་བྱེད་པ་ཁྱོད་ལ་འདུད་དོ། །ཡེ་ཤེས་དྲུག་རོ་གཅིག་པ་
ལས་གྲུབ་པའི་སྐུ་ཉིད་འཇམ་དཔལ་ཁྱོད་ཡིན་པས་ཁྱོད་ལ་ཕྱག་འཚལ་
399



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
འདུད་དོ་ཞེས་བསྟོད་པའོ། །ད་ནི་འབད་པ་དོན་ཡོད་པར་བྱ་བའི་ཕྱིར་
ཉམས་སུ་བླངས་པའི་ཕན་ཡོན་བསྟན་པ་ནི། ལག་ན་རྡོ་རྗེ་འཆང་ཞེས་
བྱ་བ་ལ་སོགས་པ་སྨོས་ཏེ། དེ་ནི་བཅོམ་ལྡན་འདས་ཀྱིས་དབང་བསྐུར་
བའི་མིང་ངོ༌། །ལུས་དང༌། ངག་དང༌། ཡིད་གསང་བ་ཞེས་པ་ནི། དེ་
སྣང་སྟོང་དང་། གྲག་སྟོང་དང་། རིག་སྟོང་དུ་རྟོགས་དཀའ་བས་གསང་
བའོ། །ལྷག་མ་ནི་གོ་སླའོ། །ཆོས་ཐམས་ཅད་ཀྱི་ལུང་ངོ་ཞེས་པ་ནི།
མཚན་ཡང་དག་པ་འདི་ཁྱབ་ཆེ་བས་ན་ལུང་ངོ༌། །མི་བསླུ་བས་ན་ལུང་།
གཟུང་སླ་བས་ན་ལུང་ངོ༌། །ཚངས་པའི་གནས་པ་བཞི་ནི། ཚད་མེད་པ་
བཞིའོ། །ཀུན་ཏུ་སྦྱོར་བ་ཐམས་ཅད་དང་བྲལ་བ་ནི། རྗེས་སུ་ཆགས་
པའི་ཀུན་ཏུ་སྦྱོར་བ་དང༌། ཁོང་ཁྲོ་བའི་ཀུན་ཏུ་སྦྱོར་བ་དང༌། ང་རྒྱལ་
བའི་ཀུན་ཏུ་སྦྱོར་བ་དང་། མ་རིག་པའི་ཀུན་ཏུ་སྦྱོར་བ་དང༌། ལྟ་བའི་
ཀུན་ཏུ་སྦྱོར་བ་དང་། མཆོག་ཏུ་ཀུན་ཏུ་སྦྱོར་བ་དང་། ཐེ་ཚོམ་གྱི་ཀུན་ཏུ་
སྦྱོར་བ་དང༌། སེར་སྣའི་ཀུན་ཏུ་སྦྱོར་བ་རྣམས་སོ། །རྫས་ཐམས་ཅད་
ལས་ཐར་པ་ནི། ཉོན་མོངས་པ་དང་བཅས་པའི་ཕུང་པོ་དང་བྲལ་བའོ།།
མི་ཁོམ་པ་བརྒྱད་པོ་ནི། སེམས་ཅན་དམྱལ་བར་སྐྱེ་བ་དང་། ཡི་དྭགས་
དང༌། བྱོལ་སོང་དང༌། དབང་པོ་མ་ཚང་པ་དང༌། ལྟ་བ་ལོག་པར་
འཛིན་པ་དང༌། ཡུལ་མཐའ་འཁོབ་ཏུ་སྐྱེས་པ་དང༌། སངས་རྒྱས་མི་
བཞུགས་པའི་ཞིང་དུ་སྐྱེས་པ་དང༌། འདུ་ཤེས་མེད་པའི་སྲིད་པར་སྐྱེས་
པའོ། །འཇིགས་པ་ཆེན་པོ་བརྒྱད་ནི། སེང་གེ་དང་། སྟག་དང༌། གླང་
400



ངསs
འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
པོ་ཆེ་སྨྱོན་པ་དང༌། སྦྲུལ་དང༌། རྒྱལ་པོའི་ཆད་པ་དང༌། མེ་དང༌། ཆུ་
དང་། ཤ་ཟའི་འཇིགས་པ་དང་བརྒྱད་དོ། །དབང་ཕྱུག་ཕུན་སུམ་ཚོགས་
པ་ནི། ཡོན་ཏན་གྱི་དབང་ཕྱུག་བརྒྱད་ལ་བྱ་སྟེ། དེ་ཡང་ཕ་རོལ་ཏུ་ཕྱིན་
པའི་གཞུང་ལས། སྐུ་ཡང་བ་དང་ཕྲ་བ་དང༌། གཞན་གྱིས་མཆོད་པ་
དང༌། བདག་པོར་གྱུར་པ་དང་། ལོངས་སྤྱོད་པ་དང་། གར་ཡང་ཕྱིན་པ་
དང་། འདོད་དགུར་ལྡན་པ་དང་། དགའ་མགུར་སྤྱོད་པ་དང་བརྒྱད་དོ།།
གསང་སྔགས་ཀྱི་གཞུང་ལས། སྐུའི་དབང་ཕྱུག་དང་། གསུང་གི་དབང་
ཕྱུག་དང་། ཐུགས་ཀྱི་དབང་ཕྱུག་དང༌། རྫུ་འཕྲུལ་གྱི་དབང་ཕྱུག་དང༌།
ཕྱོགས་ཐམས་ཅད་དུ་སོང་བའི་དབང་ཕྱུག་དང་། འདོད་སྤྱོད་ཀྱི་དབང་
ཕྱུག་དང༌། ཅི་འདོད་སྦྱིན་པའི་དབང་ཕྱུག་དང༌། གནས་ཀྱི་དབང་ཕྱུག་
དང་བརྒྱད་དོ། །དེ་ཡང་འདི་སྐད་དུ། ཡང་ཞིང་ཕྲ་བ་མཆོད་པའི་འོས།
བདག་གྱུར་ལོངས་སྤྱོད་གར་ཡང་ཕྱིན། འདོད་དགུར་ལྡན་ཞིང་དགའ་
མགུར་སྤྱོད། དེ་དག་རྒྱལ་པོའི་དབང་ཕྱུག་བརྒྱད། ཅེས་པ་འབྱུང་ངོ༌།།
སྐུ་གསུང་ཐུགས་དང་རྫུ་འཕྲུལ་ཆེ། ཀུན་སོང་འདོད་སྤྱོད་གཞན་ལ་སྦྱིན།
གནས་ཀྱི་དབང་ཕྱུག་རྣམ་པ་བརྒྱད། འདི་དག་རྡོ་རྗེ་འཆང་གི་ཆོས།
ཞེས་འབྱུང་ངོ༌། །སྤྱན་ལྔ་ནི་གོང་དུ་བཤད་ཟིན་ཏོ། །གྲོང་ནི་ཁང་ཁྱིམ་
གཅིག་ཡོད་པའོ། གྲོང་ཁྱེར་ནི་ཁྱིམ་མང་པོ་ཚན་གཅིག་ཏུ་སྤུངས་པའོ།།
གྲོང་རྡལ་ནི་གྲོང་ཚོམ་བུ་མང་པོ་ཡོད་པའོ། །ལྗོངས་ནི་ཡུལ་ལུང་པ་
གཅིག་གིས་བསྡུས་པའོ། །ཡུལ་འཁོར་ནི་ཡུལ་གྲུ་མང་པོ་ཞིག་ཕྱོགས་
401



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གཅིག་ཏུ་བྱས་པའོ། །མ་མོ་བདུན་པོ་ནི། ཁྱོ་མེད་མ་བཞི། ཁྱོ་ཅན་མ་
གསུམ་སྟེ་བདུན་ལས་ཚངས་པ་མོ་དང༌། ཁྱབ་འཇུག་མོ་དང༌། དབང་
མོ་དང༌། གཞོན་ནུ་མ་དང་བཞི་ཁྱོ་མེད་མའོ། དྲག་མོ་དང༌། ཕག་མོ་
དང༌། རྒན་བྱེད་མོ་གསུམ་མ་ཧཱ་དེ་བའི་ཆུང་མའོ། སྙིགས་མ་ལྔ་ནི། ལྟ་
བའི་སྙིགས་མ་དང༌། ཉོན་མོངས་པའི་སྙིགས་མ་དང་། ཚེ་ཡི་སྙིགས་མ་
དང༌། བསྐལ་བའི་སྙིགས་མ་དང་། དུས་ཀྱི་སྙིགས་མ་དང་ལྔའོ། །ལྷག་
མ་རྣམས་ནི་གོ་སླ་བས་མ་བཤད་དོ། །ད་ནི་ཤིན་ཏུ་བསྡུས་པ་ལས་
མཚན་ཐམས་ཅད་བསྡུས་པའི་སྔགས་བསྟན་པའི་ཕྱིར། ཨོ་ནི་བཀྲ་
ཤིས་པའི་ཚིག་ཀྱང་ཡིན། ཡེ་ཤེས་ལྔ་ཡང་ཡིན། ཕྱག་འཚལ་ཞིང་བྱིན་
གྱིས་རློབ་པར་བྱེད་པ་ཡང་ཡིན་ནོ། །སརྦ་ནི་ཐམས་ཅད། དྷརྨུ་ཆོས།
བྷ་ཝ་དངོས་པོ་མེད་པ། སྭ་བྷ་ཝ་རང་བཞིན། བི་ཤུདྡྷེ་རྣམ་པར་དག་པ།
བཛྲ་རྡོ་རྗེ། ཙཀླུ་མིང་། ཨ་ཨཱ་ཨོཾ་ཨརྣམ་པར་ཐར་པ་བཞི་ཡི་མཚོན་པ་
སྟེ་སྟོང་པ་ཉིད་དང་མཚན་མ་མེད་པ་དང༌། སྨོན་པ་མེད་པ་དང༌།
ཐབས་མཁས་པ་དང་བཞི་སྟེ། འདི་བཞི་ཡང་དོན་སྐྱེ་བ་མེད་པར་འདུ་སྟེ།
དེ་ལྟར་མཐའ་བསྡུས་པས་ཆོས་ཐམས་ཅད་དངོས་པོ་མེད་པའི་རང་
བཞིན་གྱིས་རྣམ་པར་དག་པའི་རྡོ་རྗེའི་མིག་གིས་སྐྱེ་བ་མེད་པ་ཤེས་སོ་
ཞེས་བཤད་པ་ཡིན་ནོ། །དེ་དག་གིས་རྩ་བའི་སྔགས་བསྟན་ཟིན་ཏོ། །
པྲ་ཀྲྀ་ཏི་ཟབ་པ་དང་རྒྱ་ཆེ་བ་གཉིས་སུ་མེད་པ། པ་རི་ཤུདྡྷཡོངས་སུ་
དག་པ། སརྦ་དྷརྨཱ་ཆོས་ཐམས་ཅད། ཡ་དུ་ཏི་བསྐྱེད་པ། སརྦ་ཏ་ཐཱ་ག་
402



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ཏ་དེ་བཞིན་གཤེགས་པ་ཐམས་ཅད། ཛྙཱ་ན་ཀཱ་ཡ་ཡེ་ཤེས་ཀྱི་སྐུ། མཉྫ་
ཤྲཱི་འཇམ་དཔལ། པ་རི་ཤུདྡྷི་ཏཱ་ཡོངས་སུ་དག་པ། མུ་པཱ་དཱ་ཡ་ཏི་ནི་བྱིན་
གྱིས་རློབ་པར་བྱེད་པ་ཞེས་ཀྱང་སྟོན་ནོ། །ཁས་བླང་ངོ༌། གཟུང་བར་
བྱའོ། །ཞེས་ཀྱང་སྟོན་ནོ། །མཐའ་བསྡུས་པས་ཟབ་པ་དང་རྒྱ་ཆེ་བ་
གཉིས་སུ་མེད་པ་ཡོངས་སུ་དག་པ་ལས་ཆོས་ཐམས་ཅད་སྐྱེད་པར་བྱེད་
པ། དེ་བཞིན་གཤེགས་པ་ཐམས་ཅད་ཀྱི་སྐུ་འཇམ་དཔལ་ཡོངས་སུ་
དག་པ་ཁས་བླང་གཟུང་བར་བྱ་ཞེས་པའོ། །ཨ་ཨཱནི་སྐྱེ་འགག་མེད་པ།
སརྦ་ཏ་ཐཱ་ག་ཏ་དེ་བཞིན་གཤེགས་པ། ཧྲི་ད་ཡ་སྙིང་པོ་སྟེ་ཐུགས། ཧ་ར་
ཧ་ར་འཕྲོག་པར་བྱེད་པ། ཨོཾ་ཧཱུྃ་ཧཱི་སྐུ་གསུང་ཐུགས་བྱིན་གྱིས་རློབ་པའོ།།
བྷ་ག་ཝཱན་བཅོམ་ལྡན་འདས། ཛྙཱ་ན་མུནྟི་ཡེ་ཤེས་ཀྱི་སྐུ། ཝཱ་གི་ཤྭ་ར་
ངག་གི་དབང་ཕྱུག མ་ཧཱ་ཝཱ་ཙ་གསུང་བ་ཆེན་པོ། སརྦ་དྷརྨ་ཆོས་ཐམས་
ཅད། ག་ག་ན་ནམ་མཁའ་ལྟ་བུ། ཨ་མ་ལ་ནི་དྲི་མ་མེད་པ། སུ་པ་རི་
ཤུདྡྷ་ཡོངས་སུ་དག་པའོ། །དྷརྨཱ་དྷ་ཏུ་ཆོས་ཀྱི་དབྱིངས། ཛྷཱ་ན་གནྡྷ་ཨཱཡེ་
ཤེས་ཀྱི་སྙིང་པོའོ། །མཐའ་བསྡུས་པས་སྐྱེ་འགག་མེད་པའི་དེ་བཞིན་
གཤེགས་ པ་ ཐམས་ ཅད་ ཀྱི་ཐུགས་ འཕྲོག་ པར་ བྱེད་པ། སྐུ་གསུང་
ཐུགས་བྱིན་གྱིས་རློབ་པར་བྱེད་པ། བཅོམ་ལྡན་འདས་ཀྱི་ཡེ་ཤེས་ཀྱི་སྐུ་
དང༌། གསུང་གི་དབང་ཕྱུག གསུང་བ་ཆེན་པོ། ཆོས་ཐམས་ཅད་ནམ་
མཁའ་ལྟར་དྲི་མ་མེད་ཅིང་ཡོངས་སུ་དག་པ། ཆོས་ཀྱི་དབྱིངས་ཀྱི་ཡེ་
403



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
ཤེས་ཀྱི་སྙིང་པོ་ཞེས་བྱ་བ་སྟེ། དེས་ནི་ལས་སྔགས་བསྟན་ཏེ། བསྡུས་
པའི་དོན་ནོ། །དེ་ལྟར་སྟོན་པ་ཤཱཀྱ་ཐུབ་པས་ལམ་འབྲས་བུ་དང་བཅས་
པའི་ཆོས་ཐུན་མོང་མ་ཡིན་པའི་མཚན་གསུངས་པས་རྗེས་སུ་ཡི་རང་བ་
བསྟན་པ་ལ། ཚུལ་ཇི་ལྟར་ཡི་རང་བ་ནི། མཚན་གྱི་གཞུང་རྫོགས་པའི་
རྗེས། དེ་ནས་དཔལ་ལྡན་རྡོ་རྗེ་འཆང་། རང་གཞན་གྱི་དོན་ཡོངས་སུ་
རྫོགས་པས་དགའ་ཞིང་དེ་བཤད་པའི་སྟོན་པ་ལ་མགུ་ནས་ལུས་ཙོག་
པུར་འདུག་ལག་པ་ཐལ་མོ་སྦྱར་ནས་ཡི་རང་ངོ༌། །འགྲོ་བ་རྣམས་ཀྱི་
དོན་མཛད་པས་མགོན་པོ་བདུད་བཞི་བཅོམ། ལེགས་པའི་ཡོན་ཏན་
དྲུག་དང་ལྡན་པ་ཟབ་པ་དེ་བཞིན་ཉིད་དང་རྒྱ་ཆེ་བ་འགྲོ་བའི་དོན་ལ་
གཤེགས། ཚོགས་གཉིས་རྫོགས་ཤིང་སྤངས་རྟོགས་ཕུན་སུམ་ཚོགས་
པའི་སངས་རྒྱས་ལ་ལག་ན་རྡོ་རྗེ་ འཁོར་མང་པོ་དང་བཅས་ཏེ་ཕྱག་
འཚལ་ནས། དེ་ནི་འགྲོ་བའི་མགོན་པོ་གསང་བའི་བདག་པོ། ལག་ན་
རྡོ་རྗེ་ལ་སངས་རྒྱས་ཐམས་ཅད་ཀྱིས་ལས་ཀྱི་ཁྲོ་བོར་དབང་བསྐུར།
དབང་རྟགས་སུ་ལག་ཏུ་རྡོ་རྗེ་གཏད། གསང་མཚན་དུ་ལག་ན་རྡོ་རྗེ་
ཞེས་བཏགས་པས་ན་ ཁྲོ་བོའི་རྒྱལ་པོའོ། །ཡོན་ཏན་དང་ལྡན་པའི་
འཁོར་ལྔ་བརྒྱ་པོ་སྣ་ཚོགས་གཞན་དང་ལྷན་ཅིག་ཏུ་ཡི་རང་ངོ༌། །ཚིག་
གང་གིས་ཡི་རང་ན་ཞུམ་པ་མེད་པར་གསང་བསྟོད་ནས་ནི་ཚིག་འདི་
གསོལ་ལོ། །མགོན་པོ་བདག་ཅག་ཡི་རང་ངོ༌། །ཟབ་པ་རང་གི་དོན་
འབྱུང་བས་ལེགས་སོ། །རྒྱ་ཆེ་བ་གཞན་གྱི་དོན་འབྱུང་བས་ལེགས་
404



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ། །
སོ། །ཟབ་པ་དང་རྒྱ་ཆེ་བ་གཉིས་སུ་མེད་པར་གསུངས་པས་ལེགས་
པར་གསུངས་པའོ། །དགོས་པ་གང་གི་ཕྱིར་ཡི་རང་ན། ཉོན་མོངས་
པའི་འཆིང་བ་ལས་རྣམ་པར་གྲོལ་བའི་འབྲས་བུ་འཚལ་བའམ་འདོད་
པ་ཡི་འགྲོ་མགོན་མེད་པ་རྣམས་དང་ནི། བདག་ཅག་གིས་ཡང་དག་
པར་རྫོགས་པ་ཡི་བྱང་ཆུབ་ཐོབ་པའི་དོན་ཆེན་པོ་མཛད་པས་སོ། །སྒྱུ་
འཕྲུལ་དྲྭ་བའི་ཆོས་ཀྱི་ཚུལ་བསྟན་པ་འདི་ནི་རྣམ་པར་དག་པ་ལེགས་
པའི་ལམ། ཟབ་ཅིང་ཡངས་ལ་རྒྱ་ཆེ་བ་དང་། དོན་ཆེན་འགྲོ་བའི་དོན་
བྱེད་པ། སངས་རྒྱས་རྣམས་ཀྱི་སྤྱོད་ཡུལ་གྱི་ཆོས་ཉིད་འདི་ནི། གང་
ཟག་གིས་མ་གསུངས་ཏེ་ཡང་དག་པར་རྫོགས་པའི་སངས་རྒྱས་ཀུན་
གྱིས་བཤད་པས། རྫུན་དང་ནོར་བ་མི་འབྱུང་བས། ཡིད་ཆེས་པའི་ཕྱིར་
རྗེས་སུ་ཡི་རང་ཞེས་བཤད་པ་ཡིན་ནོ། །དེ་ཡང་། ལུང་ནི་ཡིད་ཆེས་
ཚིག་ཡིན་ཏེ། ཉེས་པ་ཟད་པ་རྫུན་གྱི་ཚིག སྨྲ་བར་མི་བྱེད་རྒྱུ་མེད་ཕྱིར།
ཉེས་ཟད་ལུང་དུ་ཤེས་པར་བྱ། ཞེས་གསུངས་པ་ལྟ་བུའོ། །བཅོམ་ལྡན་
འདས་འཇམ་དཔལ་ཡེ་ཤེས་སེམས་དཔའི་དོན་དམ་པའི་མཚན་ཡང་
དག་པར་བརྗོད། ཅེས་གསུངས་པའི་དོན་གཞུང་གིས་རྒྱས་པར་བཀྲལ་
བའི་སྐབས་སུ་བཤད་ཟིན་ཡང་མདོར་བསྡུས་ཏེ་རྒྱ་ཆེ་བ་དང་ཟབ་པ་
གཉིས་ཀྱི་ཚུལ་དུ་བཤད་དེ། རོང་ཟོམ་ཆེན་པོའི་ཞལ་ནས། དེ་ལ་
འཇམ་དཔལ་ནི་གཉིས་སུ་མེད་པའི་ཡེ་ཤེས། དེ་ནི་དུས་གསུམ་གྱི་
སངས་རྒྱས་ཐམས་ཅད་ཀྱི་ཡེ་ཤེས་ཀྱི་བདག་ཉིད། བྱང་ཆུབ་སེམས་ཀྱི་
405



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ངོ་བོ་ཆོས་ཐམས་ཅད་ཀྱི་ཆོས་ཉིད་དང་ཐ་མི་དད་པ་ཡིན་ཏེ། དེའི་
དབང་ གིས་ གཟུགས་ ཀྱི་སྐུ། ལོངས་ སྤྱོད་ རྫོགས་ པ་ དག་ སྤྲུལ་པའི་
བདག་ཉིད་ཅན་ཡེ་ཤེས་ཀྱི་རྟེན་དུ་སྣང་བ། སངས་རྒྱས་དང་བྱང་ཆུབ་
སེམས་དཔའི་གཟུགས་རྣམས་སུ་ཐེག་པ་ཆེ་ཆུང་གི་ཚུལ་སྣ་ཚོགས་ལས་
གྲགས་ པར་ སྣང་ བའི་བདག་ཉིད་དེ་རྣམས་ ཀྱང་ འཕགས་པ་འཇམ་
དཔལ་ཞེས་འདོད་དེ། ཞེས་དང༌། ཆོས་རྣམས་ཀྱི་མིང་ཇི་སྙེད་པ་དེ་
ཐམས་ཅད་ནི་འཕགས་པ་འཇམ་དཔལ་གྱི་མཚན་དུ་མ་གྱུར་པ་མེད་དེ།
དེ་བས་ན་དེ་དག་ཐམས་ཅད་མཚན་དུ་ཤེས་པར་བྱའོ། །ཞེས་པ་ལྟར་
ཤེས་པར་བྱ་ཞིང་། ཟབ་པའི་དབང་དུ་བྱས་ནས་ཡི་གེ་སྒྱུ་འཕྲུལ་དྲྭ་བའི་
སྐབས་སུ་འདི་ལྟ་བུའི་དོན་གྱིས་འཇམ་དཔལ་ཡེ་ཤེས་རྡོ་རྗེ་ནི། འཁོར་
བ་དང་མྱ་ངན་ལས་འདས་པའི་མཐའ་ལ་མི་གནས་པའི་ཡེ་ཤེས་ཀྱི་རྡོ་
རྗེའི་རྩེ་མོ་སྟེ། ཆོས་ཐམས་ཅད་ཀྱི་རང་བཞིན་ཡང་དེ་ལྟ་བུ་ཡིན་པས།
རྣལ་འབྱོར་ཅན་གང་གིས་དེ་ལྟར་ཁོང་དུ་ཆུད་པར་བྱ་སྟེ། ཆོས་ཐམས་
ཅད་བསམ་པར་བྱ་བ་དང་བསྒྲུབ་པར་བྱ་བ་ཐམས་ཅད་ལས་འདས་པ་
སྟེ། གདོད་མ་ནས་རྣམ་པར་དག་པ། རང་བཞིན་གྱིས་འོད་གསལ་བ།
ཡེ་ནས་མངོན་པར་རྫོགས་པར་སངས་རྒྱས་པ། རྩོལ་བ་མེད་པར་ལྷུན་
གྱིས་གྲུབ་པ་འདི་ལྟ་བུའི་རང་བཞིན་དུ། མངོན་པར་རྫོགས་པར་བྱང་
ཆུབ་པ་ཡིན་པས། འདི་ལྟ་བུའི་ངང་ལ་བློ་བཞག་སྟེ་མཚན་བརྗོད་པ་ཇི་
སྙེད་པ་ཡང༌། དེ་ལྟ་བུའི་རང་བཞིན་སྟོན་པ་ཤ་སྟག་སྟེ། ཐབས་དང་
406



འཇམ་དཔལ་སྒྱུ་འཕྲུལ་དྲྭ་བའི་རྒྱུད་འགྲེལ།
ཤེས་རབ་སྒྱུ་འཕྲུལ་དྲྭ་བའི་ཚོགས་སུ་གྱུར་པ། ཆོས་ཉིད་ཀྱི་རྒྱན་ཡེ་
ཤེས་ཀྱི་རོལ་བ་འགག་པ་མེད་པའི་ཆོ་འཕྲུལ་དུ་རྟོགས་ནས། བླང་དོར་
དང་རྩོལ་སྒྲུབ་ཀྱི་རྟོག་པས་མི་གཡོ་བ་བརྗོད་པར་བྱའོ། །ཞེས་གསུངས་
པ་ལྟར་རོ། །དེ་ལྟར་མཚན་ཡང་དག་པར་བརྗོད་པའི་རྒྱུད་ཀྱི་མཆན་འགྲེལ་ཟབ་དོན་གསལ་
བར་བྱེད་པའི་ཉི་ཟླའི་སྣང་བ་ཞེས་བྱ་བ་འདི་ཡང་། འཇམ་དཔལ་གཞོན་ནུའི་ཡེ་ཤེས་ཀྱི་རྣམ་རོལ་
ཆོས་རྒྱལ་ཚངས་པ་ལྷའི་མེ་ཏོག་གི་རྣམ་འཕྲུལ། སྤྲུལ་པའི་གཏེར་ཆེན་མངའ་བདག་འོད་གསལ་རྡོ་
རྗེ་གླིང་པར་པན་ཆེན་བཱི་མའི་རྒྱུད་འགྲེལ་གྱི་གླེགས་བམ་ཕྱག་ཏུ་འབྱོར་བས་རྐྱེན་བྱས། དག་པའི་
སྣང་ཆ་ལ་དྲི་མེད་ཆོས་ཀྱི་བཤེས་གཉེན་གྱིས་མངོན་སུམ་རྗེས་སུ་བཟུང་ཞིང་། རྒྱུད་དོན་མཐའ་
དག་ཐུགས་ལ་གཅིག་ཆར་གསལ་བའི་དགོངས་ཉམས་རྨད་དུ་བྱུང་བས་རྟེན་འབྱུང་ཕུན་སུམ་
ཚོགས་པ་དང་འབྲེལ་བ་པན་ཆེན་བཱི་མའི་སྐའི་སྣང་བརྙན་གཏེར་ཆེན་ཉིད་ཀྱི་རྒྱན་བཞེས། སྣམ་
སྦྱར་རྡོར་དྲིལ་བཅས་བདག་ལ་གནང་ནས་མཆན་འགྲེལ་འདི་ལྟར་བྲིས་ཞེས་བཀའི་ཅོད་པན་སྤྱི་
བོར་སྩལ་བ་བཞིན། གྲུབ་ཐོབ་རྫོགས་ ཆེན་ པ་ ཡབ་ སྲས་ ཀྱི་ ཞབས་པད་སྤྱི་བོར་མཆོད་ པའི་
འབངས་མཁན་མིང་སྙོམ་ལས་པ་འཇིགས་མེད་ཡོན་ཏན་མགོན་པོ་ཞེས་འབོད་པས། པན་གྲུབ་ལྔ་
བརྒྱའི་གཙུག་རྒྱན་མཁས་པ་ཆེན་པོ་བི་མ་ལའི་གསུང་ཇི་ལྟ་བར་རང་བཟོའི་ལྷད་མ་བཅུག་པར་
མཆན་འགྲེལ་གྱི་ཚུལ་དུ་ལེགས་པར་བཀོད་པ་འདིས་ཀྱང་གསང་ཆེན་སྙིང་པོའི་བསྟན་པ་རིན་པོ་
ཆེ་ཕྱོགས་དུས་གནས་སྐབས་ཀུན་ཏུ་དར་ཞིང་རྒྱས་པའི་རྒྱུར་གྱུར་ཅིག །
ཀུན་ཁྱབ་གདོད་མའི་གཞི་ལ་བྱང་ཆུབ་པའི། །ཁྱབ་བདག་འཇམ་དཔལ་རྡོ་རྗེའི་གསང་བ་
གསུམ། །གཞི་ལམ་འབྲས་བུར་རྫོགས་པའི་རྡོ་རྗེའི་མཚན། །ཟབ་གསང་རྡོ་རྗེའི་ཚིག་ཏུ་སྤྲོས་པའི་
རྒྱུད། །བསྟན་པ་ཀུན་གྱི་སྙིང་པོར་གྱུར་པའི་གནད། །གབ་སྦས་རབ་གསལ་དྲི་མེད་བཤེས་གཉེན་
གྱི། །དགོངས་པའི་བཅུད་དྲིལ་མཆན་འགྲེལ་ནོར་བུའི་ཕྲེང་། །རང་བྱུང་པདྨའི་རྡོ་རྗེའི་ལུང་ཇི་
བཞིན། །ལྷ་དང་བླ་མར་གསོལ་བཏབ་རྩེ་གཅིག་བློས། །ཚིག་དོན་མ་ནོར་ཡི་གེའི་རིས་སུ་བཀོད། །
བསྟན་འགྲོའི་བཙས་སུ་ཆོས་སྦྱིན་ཕྱི་མོའི་འཕྲུལ། །བཟོད་པའི་གོ་ཆ་ཞེས་བྱས་དད་པས་བསྐྲུན། །
དེ་ལས་ཐོབ་པའི་རབ་དགེ་ཀུན་དཱའི་གཉེན། །ཆོས་དབྱིངས་ནམ་མཁའི་རྒྱན་དུ་ཡོངས་བཀོད་
ལས། །རྒྱལ་བསྟན་སྤྱི་དང་གསང་ཆེན་རྡོ་རྗེའི་ཐེག །སྲིད་མཐའི་བར་དུ་དར་ཞིང་རྒྱས་པ་དང་། །
407



འཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཆོས་དང་ཆོས་ཉིད་ཟུང་འཇུག་དོན་དམ་པའི། །འཇམ་དཔལ་རྡོ་རྗེའི་དགོངས་པའི་ཀློང་ཆེན་པོར། །
འགྲོ་ཀུན་ཕྱམས་ཅིག་མངོན་པར་བྱང་ཆུབ་སྟེ། །དོན་གཉིས་འཕྲིན་ལས་མཁའ་དང་མཉམ་གྱུར་
ཅིག ། ཅེས་པའི་སྤར་བྱང་སྨོན་ཚིག་ཉུང་ངུ་མཁན་མིང་ཡོན་ཏན་མགོན་པོས་ཐོལ་བྱུང་དུ་བྲིས་པ་
དགེའོ། །དགེའོ། དགེའོ། །
408



ཞལ་བཀོད་སྟོང་ཐུན།
༄༅། །ཆོ་འཕྲུལ་ཟླ་བའི་བུམ་སྒྲུབ་ཆེན་མོའི་ཞལ་
བཀོད་སྟོང་ཐུན་ཉུང་གསལ།
ན་མོ་པདྨ་སཾ་བྷ་ཡེ། མི་ཤིགས་ཁ་སྦྱོར་བདུན་གྱི་མཚན་དཔེའི་
དཔྱིད། །གྲུབ་གཉིས་ལང་ཚོས་སྒེག་པའི་ཡེ་ཤེས་སྐུ། །ཟག་བྲལ་ཡོན་
ཏན་བྱེ་བའི་གཏེར་བརྙེས་པ། །འཆི་མེད་པདྨ་ཀ་རས་ཤིས་པ་སྩོལ། །
འདི་ན་མཆོག་ཐུན་འདོད་དགུ་སྒྲུབ་པའི་སླད། །ཡན་ལག་བཞི་ལྡན་ཆོ་
གའི་ཐབས་ཚུལ་ལ། །འཇུག་པའི་ལག་ལེན་གསལ་བྱེད་སྟོང་ཐུན་གྱི། །
ཟིན་བྲིས་དམ་པའི་ཞལ་ལུང་འདིར་བཀོད་བྱ། །
དེ་ ལ་ འདིར་བསླབ་ གསུམ་ཡོན་ཏན་ གྱི་ཕུང་པོ་རྒྱ་ཆེ་ཞིང༌།
མཁྱེན་བརྩེ་ཡེ་ཤེས་ཀྱི་སྤྱན་རས་མཆོག་ཏུ་གསལ་བ། རིམ་གཉིས་ཏིང་
འཛིན་གྱི་དགོངས་སྤྱོད་མཁའ་ལྟར་ཡངས་པའི་མཆོག་གི་སྤྲུལ་པའི་སྐུ་
དམ་པ་རྣམས་ཀྱིས་གཙོར་མཛད། རིག་གྲོལ་ཡོན་ཏན་རྒྱ་མཚོའི་མངའ་
བདག་འདུས་པ་རྒྱ་མཚོ་ལྟ་བུའི་སྙན་ལམ་དུ་ཞུ་བྱ་ལ། སྤྱིར་གཏམ་ལ།
ཡས་གཏམ་ལྷ་ཆོས་ཀྱི་ལོ་རྒྱུས། མས་གཏམ་འཇིག་རྟེན་གྱི་རྣམ་བཞག་
སོགས་རྒྱ་ཆེ་བ་ཡོད་ཀྱང༌། ད་ལམ་གདན་ས་ཆེན་པོ་འདིར། མཆོག་
གཟིགས་གྲུབ་བརྙེས་ཀྱི་གདན་རབས་གོང་མ་རིམ་བྱོན་རྣམས་ཀྱི་ཕྱག་
བཞེས་སུ་ཚོམ་བུ་ཚོགས་སྒྲུབ་ཆེན་མོ་དང་འབྲེལ་བའི་ལོ་རྒྱུས་ཞལ་
བཀོད་རྒྱས་བསྡུས་འཚམས་པ་རེ་གསུང་སྲོལ་ཡོད་པས་ས་བཅད་མི་
409



ཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
སྟོང་ཙམ་ཞུ་ན། ཡིད་ཆེས་ བརྒྱུད་པའི་ལོ་རྒྱུས། དངོས་གཞི་བསྐྱེད་
རྫོགས་ཀྱི་སྟོང་ཐུན། བསླབ་བྱ་སྒྲིག་ལམ་གྱི་རྣམ་བཞག་སྟེ་ཆིངས་ཆེན་
པོ་གསུམ་དུ་འདུས་པ་ལས། དང་པོ་ནི། ཇི་སྐད་དུ། ཡིད་ཆེས་ངེས་པ་
སྦྱིན་པའི་ཕྱིར། ཐོག་མར་བརྒྱུད་པའི་ལོ་རྒྱུས་བཤད། ཅེས་པ་ལྟར།
ཐོག་མར་ལོ་རྒྱུས་ཀྱི་རྣམ་བཞག་ལ་སྤྱིར་མདོ་སྔགས་བཀའ་གཏེར་གྱི་
བརྒྱུད་པའི་བབས་སོ་དུ་མ་ཡོད་ཀྱང་། ད་ལམ་ཟབ་པའི་མཐར་ཐུག་བླ་
མ་དཀོན་མཆོག་སྤྱི་འདུས་ཀྱི་ངོ་བོར་བསྒྲུབ་པའི་རིམ་པ་འདི་ཡི་ལོ་
རྒྱུས་མདོ་ཙམ་ཞིག་ཞུས་ན། གཞི་དབྱིངས་འོད་གསལ་སྤྲོས་པ་དང་
བྲལ་བའི་ཞིང་ན། གཞི་སྣང་ཡེ་ཤེས་ཀྱི་བཀོད་པ་རྣམ་ཀུན་མཆོག་ལྡན་
གྱི་ཕྱག་རྒྱར་རང་ཤར་བའི་སྟོན་པ་འོད་མི་འགྱུར་བ་ཀུན་ཏུ་བཟང་པོ་
ཡབ་ཡུམ་གྱི་སྐུ་གསུང་ཐུགས་ཡོན་ཏན་ཕྲིན་ལས་ལས། མི་ཟད་པ་རྒྱན་
གྱི་འཁོར་ལོའི་སྒྱུ་འཕྲུལ་ཁ་སྦྱོར་བདུན་ལྡན་ཡེ་ཤེས་སྒྱུ་མའི་རྣམ་རོལ།
ངེས་པ་ལྔ་ལྡན་ཚངས་པ་རྔ་སྒྲའི་ཞིང་ཁམས་ཆེན་པོ་རྟེན་དང་བརྟེན་
པའི་ སྣང་ ཆར་ བཞེངས་ པ་ གསུང་ རྡོ་ རྗེ་ འོད་ དཔག་ མེད་ སོགས།
ལྷུན་རྫོགས་ལོངས་སྐུའི་སྟོན་པ་རིགས་ལྔ་གངས་ཆེན་མཚོའི་སྣང་ཚུལ་
དུ་སྣང་བར་མཛད་ཅིང་། དེ་ལས་གང་འདུལ་གྱི་ཐུགས་རྗེ་ཆེན་པོའི་
རྣམ་པར་འཕྲུལ་པ་ཚད་མེད་པའི་རང་གཟུགས། སྤྲུལ་སྐུ་ཐུབ་པ་དྲུག་
སོགས་བཟོ་དང་སྐྱེ་བ་བྱང་ཆུབ་མཆོག་གི་ཚུལ་དང་ཕྱོགས་དང་རིས་
410



ཞལ་བཀོད་སྟོང་ཐུན།
མེད་པའི་འཇིག་རྟེན་གྱི་སྒྲོན་མེ་རྣམ་པར་བཀོད་པ་ལས། གསུང་གི་རྡོ་
རྗེ་འོད་སྣང་མཐའ་ཡས་པའི་རྒྱལ་བ་ཉིད་ཀྱིས་དམིགས་པ་མེད་པའི་
ཐུགས་རྗེ་ཆེན་པོ་གདུལ་བྱའི་ཡུལ་ལ་རྣམ་བཅས་སྒྱུ་མའི་མཚན་དཔེར་
རང་ཤར་བའི་བདེ་གཤེགས་གསུང་གི་སེམས་དཔའ་ཆེན་པོ་འཕགས་
མཆོག་ཁ་སར་པ་ཎི་དང༌། དེ་ཉིད་སླར་ཡང་འཛམ་གླིང་སྤྱི་དང༌། ཁྱད་
པར་བྱང་ཕྱོགས་གངས་ལྡན་གྱི་གདུལ་བྱའི་དོན་དུ། ལྷོ་ནུབ་འོ་མ་ཅན་
གྱི་རྒྱ་མཚོར་འདབ་སྟོང་པདྨའི་སྙིང་པོར། རིག་པ་ཐོལ་སྐྱེས་ཀྱི་ཚུལ་དུ་
སྐུ་ འཁྲུངས་ པའི་ ཚུལ་ བསྟན་ ཅིང༌། སྣང་ སྲིད་ གཞིར་ བཞེངས་ ཀྱི་
དགོངས་ སྤྱོད་ ཀློང་ དུ་གྱུར་ པས། དུས་ གསུམ་ གྱི་ རྒྱལ་ བ་ སྲས་ དང་
བཅས་པ་ཐམས་ཅད་དང་ གསང་གསུམ་ ཡེ་ ཤེས་ ཀྱི་ དགོངས་ཀློང་
གཅིག་ཏུ་འདྲེས་པའི་བདག་ཉིད་དུ་བཞུགས་པ་དཀྱིལ་འཁོར་རྒྱ་མཚོའི་
ཁྱབ་བདག་གནས་གསུམ་ཌཱཀྐིའི་ཚོགས་རྗེ། སྣང་སྲིད་ཟིལ་གནོན་གྱི་
སྤྱི་དཔལ་ཆེན་པོ་མ་ཧཱ་གུ་རུ་པདྨ་ཐོད་ཕྲེང་རྩལ་ཏེ། དེ་ལྟར་རྒྱལ་བ་སྐུ་
གསུམ་གྱི་སྟོན་པ་དེ་དག་ཟབ་གསལ་འགྱུར་བ་མེད་པའི་དགོངས་པ་
མཉམ་ ཉིད་ འདུས་མ་བྱས་ སུ་ ལྷུན་ གྱིས་གྲུབ་པའི་བདག་ ཉིད་ནམ་
མཁའི་ཟླ་བ་དང་ཆུ་ཟླའི་ཚུལ་ལྟར། གཅིག་དང་དུ་མའི་མཐའ་ལས་
གྲོལ་བའི་ཁྱབ་བདག་ཏུ་མངའ་དབང་རྫོགས་པའི་ཚུལ་དུ་བཞུགས་པ་
ཙམ་ལ་རྒྱལ་བ་དགོངས་བརྒྱུད་དུ་གྲགས་ཤིང༌། སློབ་དཔོན་ཆེན་པོ་
ཉིད་རྣམ་པ་མཐར་ལམ་ལ་གནས་པའི་རིག་འཛིན་ཆེན་པོའི་ཚུལ་དུ་
411



ཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
བཞུགས་ཤིང༌། རིག་འཛིན་གྱི་རྒྱལ་པོ་རྡོ་རྗེ་ཆོས་སོགས་ཀྱིས་རྗེས་སུ་
བཟུང་བའི་ཚུལ་བསྟན་པའི་དཔལ་ཨོ་རྒྱན་གྱི་སློབ་དཔོན་པདྨ་སཾ་བྷ་ཝ་
དེ་ཉིད་ཀྱིས། ཟབ་ལམ་བླ་མའི་སྒྲུབ་པ། ཕྱི་ནང་གསང་བའི་ཆོས་སྐོར་
བསམ་གྱིས་མི་ཁྱབ་པ་གཏན་ལ་ཕབ་སྟེ། དེ་དག་གི་ཡང་སྙིང་བཅུད་དུ་
དྲིལ་བའི་བསྐྱེད་རྫོགས་ཀྱི་ཆོས་བཀའ་ཟབ་མོ་འདི་ཉིད། དབྱིངས་ཕྱུག་
ཊཱཀྐིའི་རྗེ་མོ་མཁར་ཆེན་ཡེ་ཤེས་མཚོ་རྒྱལ་དང་། ཐུགས་སྲས་ཀྱི་ཐུ་བོ་
འོད་གསལ་རྫོགས་ཆེན་གྱི་ལམ་ལས་སྣང་བཞིའི་ཕ་རོལ་དུ་སོན་པས།
གདོས་བཅས་འོད་སྐུར་གཤེགས་པའི་གྲུབ་ཆེན་བརྒྱ་དང་རྩ་བརྒྱད་ཀྱི་
ནང་ཚན། ཏིང་འཛིན་ཟག་མེད་འོད་གསལ་ཆེན་པོར་དབང་བསྒྱུར་བའི་
ཉང་བན་ཆེན་པོ་ཏིང་ངེ་འཛིན་རབ་ཏུ་བཟང་པོ་ལ་གནང་ཞིང་། སླར་
ཡང་སྙིགས་དུས་ཀྱི་གདུལ་བྱ་ལ་ཐུགས་བརྩེ་བས་སྨོན་ལམ་གྱི་གཏད་
རྒྱ་དང་བཅས་ཏེ་ཟབ་མོའི་གཏེར་དུ་རྒྱས་བཏབ་པ་ཉིད། ཕྱིས་གདུལ་
བྱའི་འགྲོ་དོན་དུས་ལ་བབས་པའི་ཚེ། ཉང་བན་ཆེན་པོའི་རྣམ་འཕྲུལ།
སྤྲུལ་པའི་གཏེར་སྟོན་ཆེན་པོ་སྔགས་འཆང་ཧཱུྃ་ནག་མེ་འབར་རམ་རིག་
འཛིན་འཇའ་ཚོན་སྙིང་པོ། ཨོ་རྒྱན་ལས་འཕྲོ་གླིང་པ་ཞེས་མཚན་གྱི་
རྣམ་གྲངས་དུ་མ་དང་ལྡན་པ་དེ་ཉིད་ཀྱིས། ཉང་ཝ་ར་ན་ཧཾ་འཕྲང་
ལྕགས་ཀྱི་སྒོ་མོ་ནས་སྤྱན་དྲངས་ཏེ། ཀོང་སྨྱོན་ཧེ་རུ་ཀ་དང༌། རིག་
འཛིན་ཆོས་ཀྱི་རྒྱལ་པོ་སོགས་ལ་སྨིན་གྲོལ་གྱི་སྒོ་འཕར་ཕྱེས་པ་ནས་
412



ཞལ་བཀོད་སྟོང་ཐུན།
བཟུང་། ཟབ་ཆོས་འདི་ལ་བརྟེན་ནས་མཆོག་ཐུན་གྱི་དངོས་གྲུབ་བརྙེས་
པའི་མཁས་གྲུབ་གསེར་རིའི་ཕྲེང་བ་བར་མ་ཆད་དུ་བྱོན་པ་དེ་དག་ནི་
གང་ཟག་སྙན་བརྒྱུད་དང་། གཞན་ཡང་ཐུགས་རྗེ་བྱིན་རླབས་ཀྱི་བརྒྱུད་
པ་དང་། སྨོན་ལམ་དབང་བསྐུར་གྱི་བརྒྱུད་པ་དང་། མཁའ་འགྲོ་གཏད་
རྒྱའི་བརྒྱུད་པ་ཞེས་གྲགས་པ་རྣམས་ཀྱང་། བརྒྱུད་ཚུལ་འདི་ལ་ཡོངས་
སུ་རྫོགས་པ་ལགས་ཏེ། དེ་ལྟར་བརྒྱུད་པ་གསུམ་ལྡན་ནམ་དྲུག་ལྡན་གྱི་
ཚུལ་དུ། སྨིན་གྲོལ་གྱི་ཆོས་བཀའ་མ་ཆད། བྱིན་རླབས་ཀྱི་སྤྲིན་ཕུང་མ་
ཡལ། དངོས་གྲུབ་ཀྱི་ཆུ་རྒྱུན་མ་སྐེམ། ཕྱག་བཞེས་ཀྱི་སྲོལ་ཁ་མ་ཉམས་
པ་བདག་ཅག་གི་ཆོས་སྐལ་དུ་ལེགས་པར་བཞུགས་བཞིན་པ་འདི་ག་
ལགས་ཏེ། དེས་ནི་བརྒྱུད་པའི་བྱུང་ཚུལ་མདོ་ཙམ་ཞུས་གྲུབ་ཅིང་། རྩ་
བའི་ཆིངས་གཉིས་པ་ནི། ཉམས་ལེན་སྲང་ལ་འཛུད་པའི་ཕྱིར། སྟོང་
ཐུན་སྙིང་པོར་དྲིལ་ཏེ་བཤད། ཅེས་པ་ལྟར། ཚོམ་བུ་ཚོགས་སྒྲུབ་ཆེན་
མོའི་དངོས་གཞི་སྟོང་ཐུན་གྱི་དབང་དུ་བྱས་ན། སློབ་དཔོན་ཆེན་པོ་
སངས་རྒྱས་གསང་བའི་ཞལ་ནས། སྒྲུབ་པའི་དུས་ཀྱི་གཉེན་པོ་ནི།
གཞི་དང་ གཞུང་གིས་རྫོགས་པར་འགྱུར། ཞེས་པ་ལྟར། ཕུན་སུམ་
ཚོགས་པ་ལྔས་སྒྲུབ་པའི་གཞི་བཟུང་བ་དང༌། བསྙེན་སྒྲུབ་ཡན་ལག་
བཞིས་སྒྲུབ་པའི་གཞུང་བསྲང་བ་གཉིས་ལས། དང་པོ་སྒྲུབ་དུས་ཀྱི་
ཕུན་སུམ་ཚོགས་པ་ནི། ཇི་སྐད་དུ། ལམ་རིམ་ལས། དེ་ལ་སྔ་མ་གནས་
དང་དུས། ཡོ་བྱད་སྟོན་འཁོར་སྒྲུབ་པ་པོ། སྒྲུབ་ཐབས་ཕུན་སུམ་ཚོགས་
413



ཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
པ་ཡིས། ཞེས་པ་ལྟར། གང་དུ་སྒྲུབ་པའི་གནས་དང༌། ནམ་སྒྲུབ་པའི་
དུས་དང༌། ཅིས་སྒྲུབ་པའི་ཡོ་བྱད་དང་། གང་གིས་སྒྲུབ་པའི་སྒྲུབ་པ་པོ་
དང༌། ཇི་ལྟར་སྒྲུབ་པ་སྒྲུབ་པའི་ཐབས་ཏེ་ཕུན་སུམ་ཚོགས་པ་ལྔ་ཡོད་པ་
ལས། དང་པོ་གནས་ཕུན་སུམ་ཚོགས་པ། རྣམ་སྣང་གངས་ཆེན་མཚོའི་
ཞིང་ཁམས་མི་མཇེད་འཇིག་རྟེན་གྱི་ཁམས་བྱེ་བ་ཕྲག་བརྒྱའི་གྲངས་སུ་
བཀོད་པ་ལས། ལྷོ་ཕྱོགས་འཛམ་བུ་ཊིཀྵས་མཚན་པའི་གླིང་། གནས་
ཆེན་པོ་ཉི་ཤུ་རྩ་བཞི། ཡུལ་ཆེན་པོ་སུམ་ཅུ་རྩ་གཉིས། ཧེ་རུ་ཀ་རོལ་
བའི་དུར་ཁྲོད་ཆེན་པོ་བརྒྱད་སོགས་ཁྲག་འཐུང་མངོན་སྤྱོད་ཆེན་པོའི་
སྟོན་པ་རྣམས་ཀྱིས་སྦྱོར་སྒྲོལ་བླ་ན་མེད་པའི་ཆོས་འཁོར་བསྐོར་ཞིང་།
བདེ་ཆེན་ཚོགས་ཀྱི་འདུ་བ་དགྱེས་དགུར་རོལ་བའི་ཞིང་ཁམས་ཆེན་
པོར་བྱིན་གྱིས་བརླབས་པའི་ནང་ཚན། བོད་ཆེན་པོའི་ལྗོངས་མདོ་སྨད་
གངས་ར་ཉེར་ལྔའི་ཡ་གྱལ། ཡོན་ཏན་གནས་ཀྱི་གཙོ་བོ་རུ་དམ་གངས་
ཀྱི་ར་བ། ཨོ་རྒྱན་སངས་རྒྱས་གཉིས་པས་བདུད་རྩི་སྨན་གྱི་སྒྲུབ་པ་
མཛད་ཅིང་། མཐོང་ཐོས་དྲན་རེག་དོན་དང་ལྡན་པའི་ཆོས་གཏེར་ཟད་
མི་ཤེས་པའི་མཛོད་དུ་མས་རྒྱས་བཏབ་པ། གསང་ཆེན་བླ་མེད་ ཀྱི་
གདུལ་བྱ་སྣོད་དུ་རུང་བའི་ཡུལ་གླིང་བཅོ་བརྒྱད་ཀྱི་བཀོད་པ་ཟག་མེད་
སྒྱུ་མའི་ཕྱག་རྒྱས་སྟོང་གསུམ་ཡུངས་འབྲུར་འཇུག་པའི་ཚུལ་དུ་རྒྱས་
བཏབ་པས་སྒྲུབ་གནས་ གཞན་ལས་ཀྱང་ཡ་མཚན་ཁྱད་དུ་འཕགས་
414



ཞལ་བཀོད་སྟོང་ཐུན།
ཤིང༌། རྒྱུད་སྡེ་ཆེན་པོ་རྣམ་ལས་གནམ་ས་བར་གསུམ་གྱི་གནས་ཀྱི་
མཚན་ཉིད་དང་། ཐུན་མོང་ས་ཡི་དཔྱད་ཕུན་སུམ་ཚོགས་པའི་གནས་རུ་
དམ་སྐྱིད་ཁྲོམ་གྱི་ལུང་པར་ གྲགས་པའི་གདན་ས་ཆེན་པོ། ཨོ་རྒྱན་
བསམ་གཏན་ཆོས་གླིང་གི་གཙུག་ལག་ཁང་ཐུབ་བསྟན་ཡོངས་འདུས་
དགའ་ཚལ་ཞེས་མདོ་སྔགས་ཡོངས་སུ་རྫོགས་པའི་ཆོས་ཀྱི་དགའ་སྟོན་
ཟད་མི་ཤེས་པའི་འབྱུང་གནས་མཆོག་ཐུན་སྤྲིན་གྱི་གྷན་དྷོ་ལ་ཆེན་པོ།
ཁྱད་པར་གསང་ཆེན་བླ་ན་མེད་པའི་སྨིན་གྲོལ་གྱི་ཆོས་འཁོར་རྒྱུན་མི་
ཆད་དུ་བསྐོར་བ། ཨོ་རྒྱན་དྷུ་མ་ཐ་ལའི་གཞལ་མེད་ཁང་གཉིས་པར་
གྱུར་པ་འདི་ཉིད་གནས་ཕུན་སུམ་ཚོགས་པ་ལགས་ཤིང༌། གཉིས་པ་
དུས་ཕུན་སུམ་ཚོགས་པ་ནི་རྒྱུད་ལས། དུས་ནི་དབྱར་དགུན་སྟོན་དཔྱིད་
ཀྱི། ར་བ་དག་ལ་མཆོག་ཏུ་ཤིས། ཞེས་པ་ལྟར། ལེགས་སྦྱར་གྱི་སྐད་དུ།
བྷ་ནུ་ཏཱ་ར་ཞེས་པ། ཉི་མ་སྒྲོལ་བྱེད་དེ་རྒྱ་རྩིས་པའི་ཤིང་ཕོ་སྤྲེལ་ལོའི་
དཔྱིད་ཟླ་ར་བའམ་ ཧོར་ཟླ་དང་པོ། མཉམ་མེད་ཐུབ་པ་ཆེན་པོས་
བསམ་ཡས་རྫུ་འཕྲུལ་གྱི་ནུས་པ་ཚད་མེད་པའི་ཆོ་འཕྲུལ་ཆེན་པོས། མུ་
སྟེགས་ཀྱི་སྟོན་པ་སྡེ་དྲུག་ཚར་བཅད་པའི་དུས་ཆེན། རྣམ་དཀར་གྱི་
དགེ་བ་གང་བྱས་འབུམ་འགྱུར་དུ་འཕེལ་བའི་དཀར་ཕྱོགས་ཀྱི་རྒྱལ་བ་
དང་པོ་ནས་དབུ་བརྩམས་ཏེ། ཡར་ངོའི་ཚེས་བཅུར་རྒྱལ་དབང་མཚོ་
སྐྱེས་རྡོ་རྗེས་དུར་ཁྲོད་ཆེན་པོ་རོ་གླིང་བསིལ་བའི་ཚལ་དུ་སྦྱོར་སྒྲོལ་
བརྟུལ་ཞུགས་ ཀྱི་སྤྱོད་པས་མ་མོ་མཁའ་འགྲོ་དབང་དུ་བསྡུས་ནས་།
415



ཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གསང་ སྔགས་ ཀྱི་ ཆོས་ འཁོར་ ཐོག་ མར་ བསྐོར་ བའི་ དུས་ ཆེན་ དང་
འབྲེལ་དངོས་གྲུབ་བླང་བའི་རྗེས་སུ། རྡོ་རྗེའི་གླུ་གར་དང་ཚོགས་ཀྱི་
འཁོར་ལོས་མཐའ་རྒྱས་སུ་བྱ་བ་ནི་དུས་ཕུན་སུམ་ཚོགས་པ་ཡིན་ལ། །
གསུམ་པ་སྒྲུབ་པའི་ཡོ་བྱད་ཕུན་སུམ་ཚོགས་པ་ནི། ལམ་རིམ་ལས།
གོས་རྒྱན་བཟའ་བཏུང་གསང་བ་སོགས། སྒྲུབ་པའི་ཡོ་བྱད་ལྔ་རྣམས་
དང༌། དཀྱིལ་འཁོར་ཡོ་བྱད་མཆོད་པའི་རྫས། དངོས་གྲུབ་རྟེན་དང་
བར་ཆད་བཟློག ཞེས་པ་ལྟར། རྒྱན་དང་གོས་ཀྱི་ཡོ་བྱད། བཟའ་དང་
བཏུང་བའི་ཡོ་བྱད། བྲོ་གར་འདུ་འཕྲོའི་ཡོ་བྱད། གླུ་ཚིག་སྒྲ་ཡི་ཡོ་བྱད།
ཨ་ལི་ཀ་ལིའི་ཡོ་བྱད་དེ་སྒྲུབ་པའི་ཡོ་བྱད་ལྔ་ཚང་ཞིང་། གཞན་ཡང་
དངོས་གྲུབ་རྟེན་གྱི་ཡོ་བྱད། མཆོད་པ་རྫས་ཀྱི་ཡོ་བྱད། དགྲ་བཟློག་
མཚོན་གྱི་ཡོ་བྱད། ནད་བཟློག་སྨན་གྱི་ཡོ་བྱད། བགེགས་བཟློག་རྫས་
ཀྱི་ཡོ་བྱད་རྣམས་ཚང་ཞིང་ཕུན་སུམ་ཚོགས་པའོ། བཞི་བ་སྒྲུབ་པ་པོ་
ཕུན་སུམ་ཚོགས་པ་ནི། སྟོན་འཁོར་གཉིས་ལས། དང་པོ་སྟོན་པ་རྡོ་རྗེ་
སློབ་དཔོན་ནི། རང་བཞིན་བརྒྱད་དང་ལྡན་པ་སྟེ། ལམ་རིམ་ལས།
སྟོན་པ་མཛོད་ལྡན་ཆུ་བོ་རྫོགས། གཉེར་ལྡན་རྒྱུད་དང་ལས་ལ་མཁས། །
མན་ངག་དྲོད་དང་བརྒྱད་འཆང་བ། ཞེས་པ་ལྟར། ལྟ་སྒོམ་སྤྱོད་པའི་
མཛོད་གསུམ་དང་ལྡན་པ། དབང་བཞིའི་ཆུ་བོ་རྫོགས་པ། དོན་གཉིས་
སྒྲུབ་ པའི་ གཉེར་ད ང་ ལྡན་པ། གཞི་ལམ་འབྲས་བུའི་རྒྱུད་དོན་ལ་
416



ཞལ་བཀོད་སྟོང་ཐུན།
མཁས་པ། ལས་བཞིའི་འཕྲིན་ལས་ཀྱི་ཕྱག་བཞེས་ལ་མཁས་ཤིང་བྱང་
ཆུབ་པ། སྙན་བརྒྱུད་ཀྱི་མན་ངག་རྫོགས་ཤིང་ཉམས་བླངས་ཀྱི་དྲོད་
རྟགས་མངོན་དུ་གྱུར་པ་ཞིག་དགོས་པ་ལས། ད་རེས་ཀྱི་སྐབས་སུ།
བདེ་ གཤེགས་ རིན་ཆེན་གཙུག་ཏོར་ཅན་དངོས་སྣང་མི་ཡི་ཟོལ་དུ་
ཕེབས་པ། གྲུབ་ཐོབ་རྫོགས་ཆེན་པའི་མཚན་གྱི་ཅོད་པན་གྱིས་མངོན་
པར་དབང་བསྐུར་ཞིང་སྐལ་བ་བཟང་པོར་བྱིན་གྱིས་བརླབས་པ། ཁོ་བོ་
ཅག་གི་འདུས་པའི་གཙོ་བོའི་ཚུལ་ཙམ་འཛིན་པ་འདི་ཀ་ལགས་ཤིང་།
འཁོར་ཕུན་སུམ་ཚོགས་པ་ནི། སྒྱུ་འཕྲུལ་ལས། སྟོན་པ་མཆོད་བརྩོན་
རྟོགས་པ་གསལ། དམ་ཚིག་སྔགས་དང་ཕྱག་རྒྱ་རྣམས། མ་ཉམས་
ཤེས་ཤིང་ཡོ་བྱད་ལྡན། ཞེས་པ་ལྟར་གྱི་ཡོན་ཏན་དྲུག་དང་ལྡན་པ་
དགོས་པ་ལ། ད་ལམ་སར་གནས་འཕགས་ཆེན་དུ་མའི་ཐུགས་རྗེ་ཡེ་
ཤེས་ཀྱི་རྣམ་རོལ་མཆོག་གི་སྤྲུལ་པའི་སྐུ་དམ་པ་དུ་མ་གདན་འཛོམས་
པའི་སྐལ་བ་བཟང་པོ་མངོན་དུ་གྱུར་པས་མཚོན། དམ་ཚིག་ཤེས་རབ།
སྙིང་རྗེ་བྱང་སེམས། ཆོ་ག་དབྱངས་རོལ། ཏིང་འཛིན་བཟླས་བརྗོད།
ཕྱག་རྒྱ་སྟངས་སྟབས། ཕྱག་བཞེས་ལས་འགྲིགས་སོགས་ལ་མཁས་
ཤིང་མངའ་དབང་འབྱོར་བའི་འདུས་ཚོགས་ལྷན་རྒྱས་པ་རྣམས་ལགས་
ཤིང་། ལྔ་བ་སྒྲུབ་ཐབས་ཕུན་སུམ་ཚོགས་པ་ནི། རྩ་གསུམ་ཡེ་ཤེས་ཀྱི་
དཀྱིལ་འཁོར་དུ་སྐལ་ལྡན་མིའི་ཚོགས་འདུས་པ་རྒྱ་མཚོ་ལྟ་བུ། དགྱེས་
ལྡན་ལྷའི་ཚོགས། འབྱོར་ལྡན་ཡོ་བྱད་ཀྱི་ཚོགས། སྔར་སྨོས་པའི་ཡོ་
417



ཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ། །
བྱད་རྣམས་ཚོགས་པས། ཚོགས་ཆེན་པོ་བསོད་ནམས་དང་ཡེ་ཤེས་ཀྱི་
ཚོགས་གཉིས་རྫོགས་པར་བྱེད་པ་སྟེ། དེ་ཡང་རྩ་བ་གསུམ་གྱི་སྒྲུབ་
ཐབས་ བཀའ་ གཏེར་ དག་ སྣང་ གི་ ཆོས་ བཀའ་ ཚད་ མེད་ པ་ ཞིག་
བཞུགས་པ་ལས། ད་རེས་སྐབས་སུ་བབས་པ་ནི། ལོ་རྒྱུས་གོང་དུ་ཞུས་
པ་ལྟར་གྱི་ཡང་ཟབ་དཀོན་མཆོག་སྤྱི་འདུས་སུ་གྲགས་པ། འོད་གསལ་
རྫོགས་པ་ཆེན་པོའི་ཆོས་སྡེ། ལྷུན་གྲུབ་སྣང་སྟོང་དུ་ཤར་བ་ཟབ་མོའི་
བསྐྱེད་རིམ་དང་མཚན་མེད་ཡེ་ཤེས་ཆེན་པོའི་རྫོགས་རིམ་གཙོ་བོར་
སྟོན་པ། བྱིན་རླབས་ཀྱི་རྩ་བ་བླ་མ་ཐམས་ཅད་རྒྱལ་དབང་པདྨ་འོད་
འབར་གྱི་ངོ་བོར་སྒྲུབ་པ། དངོས་གྲུབ་ཀྱི་རྩ་བ་ཡི་དམ་ཞི་ཁྲོ་ཐམས་ཅད་
དྲག་པོ་དམར་ནག་མེ་ཕྲེང་གི་ངོ་བོར་སྒྲུབ་པ། ཕྲིན་ལས་ཀྱི་རྩ་བ་མ་མོ་
མཁའ་འགྲོ་ཐམས་ཅད་ཡེ་ཤེས་ཀྱི་མཁའ་འགྲོ་སེང་གདོང་མའི་ངོ་བོར་
སྒྲུབ་པ་སྟེ། དེ་ལྟར་བླ་མ་རྩ་བ་གསུམ་གྱི་རྣམ་པར་སྒྲུབ་པའི་དཀྱིལ་
འཁོར་དུ་ཚོགས་ཀྱི་སྒྲུབ་པ་བྱེད་པ་ཡིན་ལ། དེ་ཡང་བླ་མ་སངས་རྒྱས་
ཀུན་འདུས་ ཡིན་པ། རྒྱུད་ལས། བླ་མ་སངས་རྒྱས་བླ་མ་ཆོས། དེ་
བཞིན་བླ་མ་དགེ་འདུན་སྟེ། ཀུན་གྱི་བྱེད་པོ་བླ་མ་ཡིན། བླ་མ་དཔལ་
ལྡན་རྡོ་རྗེ་འཆང་། ཞེས་དང༌། བླ་མ་རྩ་གསུམ་གྱི་སྤྱི་གཟུགས་ཡིན་པ་
ཡང་། སྐུ་རྒྱུད་ཤེལ་གྱི་རི་བོ་ལས། ངོ་བོ་བླ་མ་ཆོས་སྐུ་ལ། རང་བཞིན་
ཡི་དམ་ལོངས་སྤྱོད་རྫོགས། ཐུགས་རྗེ་སྤྲུལ་སྐུ་མཁའ་འགྲོ་མ། ཞེས་
418



ཞལ་བཀོད་སྟོང་ཐུན།
དང༌། ཁྱད་པར་གུ་རུ་རིན་པོ་ཆེ་ཉིད་སངས་རྒྱས་ཐམས་ཅད་ཀྱི་སྤྱི་
གཟུགས་ཡིན་པར། གུ་ རུ་ཉིད་ ཀྱི་ ཞལ་ནས། ང་ སྒྲུབ་ སངས་རྒྱས་
ཐམས་ཅད་འགྲུབ། ང་མཐོང་སངས་རྒྱས་ཐམས་ཅད་མཐོང་། ང་ནི་
བདེ་གཤེགས་འདུས་པ་ཡིན། ཞེས་གསུངས་པ་ལྟར་རོ། །དེ་ལྟར་ཕུན་
སུམ་ཚོགས་པ་ལྔས་གཞི་བཟུང་བའི་ཚུལ་ཞུས་ཟིན་ནས། ད་ནི་བསྙེན་
སྒྲུབ་ཡན་ལག་བཞིས་གཞུང་བསྲང་ཚུལ་མདོ་ཙམ་ཞུ་ན། ཕྲིན་སྒྲུབ་
ཕྱག་བཞེས་ཀྱི་ཆུ་བོ་མཐོང་བ་བརྒྱུད་པའི་ཕྱག་ལེན་རྒྱུན་མི་ཆད་པའི་
ཕྱིར་མོས་སློབ་ཀྱི་ཚུལ་དུ་སྒྲུབ་པའི་དངོས་གཞི་ཞག་བདུན་བྱེད་པའི་
དབང་དུ་བྱས་ནས། ནུབ་དང་པོས་ཆོ་ག་སྔོན་དུ་འགྲོ་བས། ཕྱི་མཚམས་
རྒྱལ་ཆེན་སྡེ་བཞི་ལ་གཉེར་གཏད། ནང་མཚམས་དམ་སྲི་མནན་ནས་
སྒོ་བྱང་ཕྱི་ནང་གདགས། གསང་མཚམས་མ་ཊཾ་བསྒྲལ་མནན་དང་། ཁྲོ་
བཅུ་རོལ་པས་མཚམས་བཅད། དཀྱིལ་འཁོར་རྒྱན་བཀོད་སོགས་གྲུབ་
ནས། རྡོ་རྗེའི་གྲལ་ལ་འཁོད་དེ་ཚོགས་གཞུང་བསྲངས་ནས་བསྙེན་པ་
དངོས་ལ་འཇུག་པ་བསྙེན་པ། དེ་ནས་ཞག་གཉིས་ཀྱི་བར་དུ་སྣོད་
བཅུད་རྒྱུད་གསུམ་སྦྱང་ཕྱིར་འོད་ཟེར་དཀར་པོའི་འཕྲོ་འདུས་སྣང་སྲིད་
སྐུ་དང་ཡེ་ཤེས་ཀྱི་རོལ་བར་སྦྱང་ནས་དངོས་གྲུབ་ཀྱི་སྣོད་རུང་དུ་བྱེད་
པ་ཉེ་བསྙེན། དེ་ནས་ཞག་གསུམ་ལ་འོད་ཟེར་དམར་པོའི་འཕྲོ་འདུས་
རྒྱལ་བ་མཆོད་ཅིང་དངོས་གྲུབ་བསྡུ་བ། དྲེགས་ཚོགས་དབང་དུ་བསྡུས་
ནས་ལས་ལ་བཀོལ་པ། སེམས་ཅན་གྱི་སྒྲིབ་པ་སྦྱོང་ནས་རྡོ་རྗེ་གསུམ་
419



ཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
གྱི་གོ་འཕང་ལ་བཀོད་དེ་དངོས་གྲུབ་སྒྲུབ་པ་རྣམས་ནི་སྒྲུབ་པ་དང༌།
ཐུན་ཐ་མར་འོད་ཟེར་མཐིང་ཀ་བསྡུ་བའི་སྦྱོར་བས། ཐོ་རངས་ཀྱི་དུས་
སུ་རང་དོན་དུ་དངོས་གྲུབ་ལེན་པ་དང༌། དེ་རྗེས་གཞན་དོན་དུ་དབང་
བསྐུར་བ་རྣམས་སྒྲུབ་པ་ཆེན་པོ་སྟེ། མདོར་ན་སྒྲུབ་པའི་དབུ་ཚུགས་
ནས་མཇུག་མ་རྫོགས་ཀྱི་བར་དུ། སྒོ་གསུམ་ཐ་མལ་གྱི་དབང་དུ་སྐད་
ཅིག་ཀྱང་མི་བཏང་བར། སྣང་བ་སྐུ། གྲགས་པ་གསུང་། དྲན་རྟོགས་
ཐུགས་ཏེ་སྒོ་གསུམ་དཀྱིལ་འཁོར་གསུམ་གྱི་འཁྱེར་སོ་ལས་མ་གཡེང་
བའི་ངང་ནས། སིདྡྷིའི་འཛབ་དབྱངས་ཉིན་མཚན་གྱི་ཐུན་བཞིར་རྒྱུན་
མི་ཆད་པར་མཛད་དགོས་པ་ལགས་ཏེ། དེ་ལྟར་མཛད་ན་ཚེ་འདིར་
བསམ་པ་ཐམས་ཅད་འགྲུབ་ཅིང་། ཕྱི་མ་དག་པའི་ཞིང་ཁམས་རྔ་ཡབ་
དཔལ་གྱི་རི་བོར་པདྨ་འོད་ཀྱི་ཕོ་བྲང་དུ། བདག་ཅག་དད་དམ་གཅིག་
ཏུ་འབྲེལ་བའི་སྟོན་འཁོར་ཐམས་ཅད་ཚོམ་བུ་གཅིག་ཏུ་འཚང་རྒྱ་བ་ལ་
ཐེ་ཚོམ་མེད་པ། རྒྱལ་དབང་མཚོ་སྐྱེས་རྡོ་རྗེའི་བཀའ་ཚད་མ་ཡིན་པས་
ཀུན་གྱི་ཐུགས་ལ་ངེས་པར་མཛད་དགོས་པ་ལགས། དེས་ནི་དངོས་
གཞིའི་སྟོང་ཐུན་ས་བཅད་མི་སྟོང་ཙམ་ཞུས་པ་ལགས་ཤིང༌། རྩ་བའི་
ཆིངས་ གསུམ་པ། བསྙེན་སྒྲུབ་མཐའ་རུ་དབྱུང་བའི་ཕྱིར། རྒྱུན་ གྱི་
བསླབ་སྤྱོད་བསྡུས་ཏེ་བཤད། ཅེས་པའི་དོན། བསླབ་བྱ་བཅའ་སྒྲིག་གི་
རྣམ་བཞག་ལ། སྤྱིར་དམ་ཆོས་འདུལ་བའི་བཅས་ཁྲིམས་རྣམ་པར་དག་
420



ཞལ་བཀོད་སྟོང་ཐུན།
པས་གཞི་བཟུང་། གཞན་ཕན་བྱང་སེམས་ཀྱི་སྤྱོད་པ་རྒྱ་མཚོ་ལྟ་བུས་
ཁོག་དབུབ། གསང་སྔགས་ཕྱི་ནང་གིས་བསྡུས་པའི་དམ་ཚིག་རྡོ་རྗེའི་
ཞགས་པས་ཆིངས་སུ་བཅིང་ནས། སྒོ་གསུམ་གྱི་བླང་དོར་བསལ་བ་ལ་
བསླབ་དགོས་ཤིང་། བྱེ་བྲག་སྒྲུབ་པ་ཆེན་པོ་འདིའི་སྐབས་སུ། གདན་
ས་ཆེན་པོ་འདིར། གྲུབ་པའི་དབང་ཕྱུག་ཆེན་པོ་པདྨ་རིག་འཛིན་ནས་ད་
ལྟའི་བར་དུ་ཐུགས་རྗེ་ཡེ་སྤྲུལ་གྱི་སྐྱེས་ཆེན་བསྟན་པའི་མངའ་བདག་
རིམ་པར་བྱོན་པ་རྣམས་ཀྱི་བཀའ་ལུང་གསེར་གྱི་ཕྲེང་བ་ཚར་དུ་དངར་
བའི་བརྗོད་དོན་བཅའ་སྒྲིག་གི་རྣམ་བཞག་ཐམས་ཅད་ཀྱི་ཐུགས་ལ་
མངའ་བཞིན་པ་ལས། དམིགས་བསལ་ཞུ་དགོས་གལ་མི་ཆེ་རུང༌།
ཕྱོགས་མཚོན་ཙམ་དུ་སྨོས་ན། དད་ལྡན་དང་བ་འདྲེན་པའི་མིག་རྒྱན།
འབྱོར་ལྡན་བསོད་ནམས་བསགས་པའི་ཞིང་ས། ཞེས་པའི་དཔེ་ལྟར།
རབ་ཏུ་བྱུང་བའི་རྟགས་ཆ་ལུགས་དམ་པའི་ཚུལ་དང་མཐུན་ཞིང༌། ཡ་
རབས་ཀྱི་རྗེས་ཟིན་པའི་ཁ་མིག་གྱེན་བལྟས། སྒྲོག་རུས་འཕྲེད་བཅིང་
གི་དཔེ་ལྟར་དམ་མ་གོང་མའི་ཕྱག་བཞེས་ཀྱི་རྒྱུན་བསྟན་པ་སྔར་ལམ་
ལྟར། མགོ་ཞྭ་ འགྲིགས། རྒྱབ་གོས་འགྲིགས། རྐང་ལྷམ་འགྲིགས།
ཕྱག་རྡོར་དྲིལ་སོགས་སྒྲིག་ལམ་དང་མི་འགལ་བའི་ཡོ་བྱད། གདངས་
དབྱངས་རོལ་མོ། ཕྱག་རྒྱ་སྟངས་སྟབས། བྱོན་བཞུགས་ཀྱི་སྤྱོད་ལམ།
ཐ་ན་གསོལ་ཞལ་ཚུན་ཆད་སྔར་ནས་ཇི་ལྟར་དར་བའི་ཕྱག་བཞེས་
མཐོང་བ་བརྒྱུད་པའི་རང་ལུགས་མ་ནོར་བ་ཚགས་སུ་ཚུད་པ་དགོས་
421



ཇིགས་མེད་རྟ་མགྲིན་ཡོན་ཏན་མགོན་པོའི་གསུང་འབུམ།
ཤིང་། གཙོ་ཆེ་བ། རབ་ཀྱིས་ལྷ་སྔགས་ཏིང་འཛིན་ཟུང་དུ་འབྲེལ་བས་
བཟླས་པ་ཆུ་བོའི་རྒྱུན་བཞིན་ཉིན་མཚན་གྱི་ཐུན་བཞིར་རྒྱུན་མི་ཆད་
པར་མཛད་པ་དང༌། འབྲིང་དང་ཐ་མས་ཀྱང་བསྐྱེད་རྫོགས་མོས་པ་
ལམ་བྱེད་དང་། དག་སྣང་མོས་གུས་རྩེ་གཅིག་པས་རེས་བབས་ཀྱི་རྒྱུན་
ཆགས་མེད་མཛད་དེ་གསོལ་འདེབས་ཀྱི་ཚུལ་དུ་སིདྡྷིའི་བཟླས་པ་ལ་
རྒྱུན་དུ་བརྩོན་དགོས་པ་ལས་གཞན་ཚོགས་གྲལ་དུ་དོན་མེད་ཀྱི་ངག་
འཁྱལ་དང༌། ཕྱི་ནང་ཀུན་དུ་རྩེད་མོ་ཧ་བགད། ཆང་དང་སྣ་དུད། ཤེད་
ངོམས་སྤར་འཛིང༌། འཐབ་རྩོད་རྒྱུག་མཆོང་ སོགས་ སྒོ་གསུམ་ཆོས་
འགལ་གྱི་བྱ་བ་ནམ་ཡང་བྱེད་མི་ཆོག་པ་ལས་དེ་ལུགས་ཀྱི་བླང་དོར་
ཚུལ་བཞིན་མཛད་རྒྱུ་གལ་ཆེ་བ། རང་གཞན་གཉིས་དོན་ལགས་ཕྱིར།
དེ་བཞིན་ཀུན་གྱི་ཐུགས་ལ་བཞག་པར་ཞུ། །
རྒྱལ་བ་ཀུན་གྱི་སོགས་དང་བྱང་འདྲེན་པས་བསྐུལ་ཏེ། ཨོཾ་ཨཱཿཧཱུྃ་
སྐྱབས་གནས་མ་ལུས་སོགས་སོ། དེ་ལྟར་ལེགས་བཤད་སྤྲིན་གྱི་རྔ་སྒྲའི་
གཏམ། །ཐོག་མཐའ་བར་དུ་དགེ་ཞིང་ཤིས་པའི་དངོས། །ཚིག་དོན་
རྨད་བྱུང་བདུད་རྩིའི་ཟིལ་མ་འབུམ། །སྤྲོས་པའི་དཔལ་འདིས་འཇིག་
རྟེན་མཛེས་པར་ཤོག །བརྗོད་དོན་རབ་ཟབ་གསང་ཆེན་ལམ་གྱི་གནད།།
འཕགས་ཆེན་དུ་མའི་གསུང་གི་བཅུད་དྲིལ་བ། །བསྟན་པའི་མངའ་
བདག་མཆོག་གི་སྤྲུལ་པའི་སྐུའི། །ཐུགས་ཀྱི་གསོས་སུ་ལེགས་བཤད་
422



ཞལ་བཀོད་སྟོང་ཐུན།
མཆོད་སྤྲིན་སྤྲོས། །དེ་ལས་ཐོབ་པའི་ རབ་དགེ་ཀུན་དཱའི་གཉེན། །
མཆོག་ཏུ་དཀར་བའི་ཕུན་ཚོགས་དགེ་མཚན་བརྒྱས། །བདག་སོགས་
མཁའ་ཁྱབ་འགྲོ་ཀུན་ཇི་སྙེད་པའི། །ཡིད་ལ་ཡེ་ཤེས་སྣང་བ་འཆར་
གྱུར་ཅིག །ཅེས་པའི་ཞལ་བཀོད་ཉུང་བྲིས་འདི་ཡང་། སྐྱབས་རྗེ་གྲུབ་དབང་རིན་པོ་ཆེའི་ཡང་
སྲིད་མཁྱེན་བརྩེ་ནུས་པའི་གཏེར་ཆེན་མཆོག་གི་སྤྲུལ་པའི་སྐུ་རིན་པོ་ཆེ་ཉིད། བུམ་སྒྲུབ་ཆེན་མོའི་
ཐོག་མའི་ཁྲི་འཛིན་སྐབས་སུ་ཡོངས་འཛིན་མཁན་མིང་ཡོན་ཏན་མགོན་པོས་སྨྲས་པ་ཚེ་རབས་
ཀུན་ཏུ་སྐྱབས་མགོན་མཆོག་གིས་དགྱེས་བཞིན་རྗེས་སུ་འཛིན་པར་གྱུར་ཅིག །སརྦ་དཱ་ཀ་ལྱཱ་ཎཾ་བྷ་
ཝནྟུ། །
423



སྤྱི་ཁྱབ་འཆར་འགོད་པ། རྫ་མུ་ར་སྤྲུལ་སྐུ།
དཔེ་སྒྲིག་འགན་ཁུར་བ། བཀྲ་ཤིས། པདྨ་ཚུལ་ཁྲིམས།
རྩིས་འཁོར་ཡིག་ཕབ་པ། དབྱིན་ཇི་བ་པདྨ་མཐུ་སྟོབས།
དག་སྒྲིག་པ། ཨ་སེ་སྤྲུལ་སྐུ། བསྟན་འཛིན་མཁའ་ཁྱབ་རྡོ་རྗེ།
རྫོགས་ཆེན་མཁན་ཆེན་འཇིགས་མེད་རྟ་མགྲིན་
ཡོན་ཏན་མགོན་པོའི་གསུང་འབུམ།
སི་ཁྲོན་དཔེ་སྐྲུན་ཚོགས་པ།
སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན་ནས་བཀྲམ།
སི་ཁྲོན་ཧྲུའུ་ཐུང་པར་འདེབས་འགན་འཁྲི་ཚད་ཡོད་ཀུང་སིས་དཔར།
2005 ལོའི་ཟླ 5 པར་པར་གཞི་དང་པོ་བསྒྲིགས།
2005 ལོའི་ཟླ 5 པར་པར་ཐེངས་དང་པོ་དཔར།
པར་གྲངས། 0001~2500
ISBN 7-5409-3087-X/C. 52
དཔེ་རིན་སྒོར། 25.00
